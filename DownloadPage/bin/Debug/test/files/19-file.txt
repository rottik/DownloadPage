17 głów na białym prześcieradle. Drastyczny film talibów                                              Na skrzynkę mailową agencji AP pakistańscy talibowie przesłali nagranie pokazujące – ich zdaniem - odcięte głowy 17 pakistańskich żołnierzy schwytanych w tym tygodniu podczas ataku talibów na północnym wschodzie kraju. Pakistańska armia nie skomentowała tego nagrania.                    Nagranie - przesłane przez rzecznika pakistańskich talibów Ahsanullaha Ahsana - zawiera wypowiedź szefa pakistańskich talibów Hakimullaha Mehsuda. Zapowiada on, że islamscy rebelianci będą kontynuować walkę z pakistańskim wojskiem do czasu, aż rząd w Islamabadzie przestanie wspierać USA i wprowadzi w kraju prawo islamskie.               Sąd: Premier Pakistanu  niezdolny  do rządów                                 Sąd Najwyższy Pakist...                                                        czytaj dalej  »         17 głów na białym prześcieradle   Na nagraniu widać talibskich bojowników z zasłoniętymi twarzami, stojących półkolem w pobliżu 17 głów rozłożonych na białym prześcieradle. W rękach trzymają broń, którą, jak twierdzą, zabrali zabitym żołnierzom. Talibowie twierdzą, że zabili w sumie 18 żołnierzy.  Armia Pakistanu informowała wcześniej, że czterech żołnierzy zaginęło, a 13 zginęło podczas nalotu talibów w dystrykcie Upper Dir na północy kraju.  Ataki takie jak ten pokazują, że mimo wojskowej ofensywy pakistańscy talibowie stanowią wciąż duże zagrożenie, zwłaszcza na pograniczu z Afganistanem - komentuje AP.
Przejęli kontrolę nad dronem.  Ukraść, napakować  go materiałami wybuchowymi i posłać                                               Amerykańscy naukowcy w ramach swoich badań włamali się do systemów GPS i w ten sposób przejęli kontrolę nad należącym do uczelni dronem.                     By osiągnąć swój cel skorzystali w techniki nazwanej "spoofing". Polega ona na tym, że dron interpretuje sygnał wysłany od hakerów jako sygnał pochodzący z satelit GPS.                           Drony CIA w akcji. 30 zabitych                                 Co najmniej 30 człon...                                                        czytaj dalej  »        Jak pisze BBC, ta sama technika mogła być wykorzystana, by przejąć kontrolę nad należącym do armii USA dronem, który w 2011 roku przejął Iran.  Na szczęście w tym przypadku nie chodziło o wojskowy i uzbrojony samolot, ale o cywilny dron należący University of Texas.   Potencjalne zagrożenia   Jednak dzięki temu udanemu przejęciu zespół prof. Todda Humphreysa pokazał potencjalne zagrożenia związane z korzystaniem z samolotów bezzałogowych.  - Co by się stało, gdybyś mógł przejąć jeden z dronów dostarczających przesyłki FedEx i użyć go jako rakiety? - powiedział Humphreys. - To jest ta sama mentalność, jaką mieli zamachowcy z 11 września - dodał.   Rozbić drona o budynek?                           Wielki amerykański dron rozbił się na bagnie                                 Duży bezzałogowy sam...                                                        czytaj dalej  »         Jak zaznaczył Noel Sharkey, współzałożyciel International Committee for Robot Arms Control, przejęty dron korzystał z nieszyfrowanego sygnału GPS, normalnie używanego przez samoloty cywilne.  Jego zdaniem każdy dysponujący odpowiednią wiedzą techniczną i sprzętem wartym ok. 1100 dolarów może to zrobić.  - To bardzo niebezpieczne - zaznaczył. Jego zdaniem hakerzy mogliby sprawić, by dron myślał, że jest gdzie indziej i "rozbić go o budynek" albo po prostu "ukraść go, napakować materiałami wybuchowymi i posłać gdzieś indziej".  Co więcej, osoba dysponująca wystarczającą wiedzą mogłaby nawet pokusić się o odszyfrowanie sygnału wysyłanego do dronów wojskowych. To z kolei byłoby - ocenił Sharkey - "niesamowicie niebezpieczne".
Wydawcy i producenci: Odrzucenie ACTA zaszkodzi Europie                                              Odrzucenie ACTA przez Parlament Europejski będzie miało szkodliwe skutki dla własności intelektualnej, zatrudnienia i gospodarki Europy - oświadczyli europejscy wydawcy i producenci. Ich zdaniem, UE straciła szansę na ochronę innowacyjności na światowym rynku.                    Pod oświadczeniem podpisali się przedstawiciele sektora kreatywnego i wytwórczego, m.in. The International Federation of Actors, International Trademark Association, Interactive Software Federation of Europe i Business Action to Stop Counterfeiting and Piracy. Weszli oni w skład koalicji ponad 130 organizacji europejskich na rzecz przyjęcia ACTA.   O cenzurze zamiast o ochronie praw          ACTA symbolem lobbystów. Społeczeństwo pokazało, że jest wściekłe                                  - Do tej pory najwię...                                                        czytaj dalej  »        Szef UNI MEI Global Union Johannes Studinger w oświadczeniu zaapelował do instytucji UE, "by współpracowały ze sobą, zamiast wzajemnie się zwalczać oraz by wspólne zaangażowanie przekuwały w skuteczne strategie".  - Debata w sprawie ACTA została niestety zorganizowana wokół takich pojęć jak cenzura i zniszczenie internetu, zamiast koncentrować się na ochronie podstaw ekonomicznych dla zatrudnienia w Europie - stwierdził z kolei sekretarz The International Federation of Actors (FIA) Dominick Luquer.  "ACTA to ważne narzędzie promocji europejskich miejsc pracy i własności intelektualnej. Niestety porozumienie miało zły start w Parlamencie Europejskim i jego rzeczywiste i ważne zalety nie przetrwały" - napisała w oświadczeniu dyrektor Federation of European Publishers (FEP) Anne Bergman-Tahon.   Liczą na Trybunał Sprawiedliwości          Europarlament pogrzebał ACTA                                 Parlament Europejski...                                                        czytaj dalej  »       Jak twierdzą zwolennicy ACTA, wielu europosłów miało nadzieję, że z podejmowaniem ostatecznej decyzji będzie można zaczekać do czasu uzyskania opinii Trybunału Sprawiedliwości. Szefowa International Federation of the Phonographic Industry (IFPI) Frances Moore skomentowała głosowanie: - Czekamy teraz na orzeczenie Trybunału Sprawiedliwości UE i apelujemy do Parlamentu Europejskiego, aby uczynił egzekwowanie praw własności intelektualnej priorytetem naszej polityki w obszarze handlu zagranicznego.  - Europa miała okazję, aby poprzeć ważne porozumienie, które poprawia standardy ochrony praw własności intelektualnej na arenie międzynarodowej. Spodziewamy się, że ACTA wejdzie w życie bez Europy, co postrzegamy jako znaczącą stratę dla 27 państw członkowskich - stwierdził z kolei dyrektor International Trademark Association (INTA) Alan C. Drewsen.  Zdaniem dyrektora ds. stosunków z rządem Business Software Alliance, Thomasa Boue, "ACTA mogła być ważnym krokiem w kierunku poprawy światowych standardów ochrony praw własności intelektualnej". - Źle się stało, że porozumienie zostało storpedowane przez różnice między instytucjami i obawy względem przejrzystości - podkreślił dyrektor.   PE głuchy na głos zwolenników?          Polskimi głosami ACTA padła                                  Podczas czwartkowego...                                                        czytaj dalej  »        Według zwolenników przyjęcia umowy, PE okazał sie głuchy na ich głos. - Cieszymy się, że Parlament Europejski stara się być postrzegany jako wrażliwy na niepokoje społeczne. Organizacje reprezentujące branże zatrudniające ponad 120 mln pracowników w Europie apelowały jednak o przyjęcie ACTA - zaznacza Jeffrey P. Hardy, Dyrektor ICC-BASCAP.  "Patrząc w przyszłość uważamy, że politycy europejscy powinni kontynuować wysiłki na rzecz ochrony własności intelektualnej, która leży u podstaw innowacyjnych i wytwórczych sektorów gospodarki, zarówno lokalnie, jak i za granicą, w środowisku online i offline" - czytamy w oświadczeniu.  - Deklaracja, jaka padła w Parlamencie Europejskim, że dzisiejsze głosowanie nie jest głosowaniem przeciwko egzekwowaniu praw własności intelektualnej, brzmi obiecująco. Europejskie innowacyjne branże wytwórcze i kreatywne mają nadzieję, że pozostali sygnatariusze ACTA będą chronić nasze prawa na arenie międzynarodowej - podsumował prezes Europejskiej Konfederacji Przemysłu Odzieżowego i Tekstylnego EURATEX, Alberto Paccanelli.  W środę Parlament Europejski odrzucił międzynarodową umowę o zwalczaniu  handlu artykułami podrabianymi. Przeciwko ACTA głosowała zdecydowana  większość eurodeputowanych.
Nie będzie czerwonego  dywanu dla zdobywcy Oscara                                              Władze Iranu odwołały uroczyste powitanie nagrodzonego Oscarem reżysera Asghara Farhadiego, chociaż wcześniej rząd w Teheranie uznał jego sukces za triumf nad Izraelem, którego film również ubiegał się o nagrodę Amerykańskiej Akademii Filmowej.                          Rozstanie  na froncie ideologicznej wojny                                 Czy film o małżeński...                                                        czytaj dalej  »        Władze nagle cofnęły zgodę na uroczyste powitanie Farhadiego, którego film  Rozstanie  zdobył w zeszłym miesiącu Oscara w kategorii najlepszego filmu nieanglojęzycznego - poinformowała irańska agencja Ilna nie podając dlaczego odwołano ceremonię.    Jak pisze agencja Associated Press, cześć irańskich konserwatystów mogła być niezadowolona z ukazanych w filmie Farhadiego takich wątków jak nierówne traktowanie płci, zamęt w kraju i żywione przez wielu Irańczyków pragnienie wyjazdu z kraju.   Agencja Ilna podała, że stowarzyszenie irańskich reżyserów filmowych i rada producentów filmowych wydały oświadczenie krytykujące wycofanie zgody na uroczyste powitanie Farhadiego. Wszystkie wydarzenia publiczne w Iranie muszą mieć zgodę rządu.    W styczniu władze nakazały zamknięcie Domu Kina - niezależnej grupy filmowców działającej od 20 lat, do której należą wiodący twórcy kina w Iranie, m.in. Farhadi.    W zeszłym roku reżyser filmowy Dżafar Panahi, który zdobył nagrody w Cannes, Wenecji i na innych ważnych festiwalach filmowych, został skazany na sześcioletni areszt domowy i 20-letni zakaz robienia filmów, ponieważ uznano, że uprawiał propagandę przeciwko systemowi władzy w Iranie.  \\mtom
Będą miliardy, ale są surowe warunki                                              Na zakończonej w niedzielę międzynarodowej konferencji w Tokio ponad 80 krajów i organizacji międzynarodowych zobowiązało się przeznaczyć do końca 2015 roku ponad 16 mld dol. na pomoc dla zniszczonego wojną Afganistanu. Pomoc opatrzona jest surowymi warunkami.                     Uczestnicy spotkania zapewnili też, że co najmniej do 2017 roku będą wspierać finansowo kraj na "takim samym lub podobnym poziomie" co w ciągu ostatniej dekady - czytamy w "deklaracji z Tokio".  W zamian Afgańczycy muszą m.in. zorganizować transparentne i demokratyczne wybory w 2014 r. oraz zagwarantować, że będą przestrzegać praw człowieka i praw kobiet. Dodatkowym warunkiem uzyskania pomocy jest walką z korupcją.               4 mld złotych. Tyle kosztowało nas 5 lat w Afganistanie                                  Od początku 2007 r. ...                                                        czytaj dalej  »        Prezydent Afganistanu Hamid Karzaj zapewnił, że jego kraj będzie "wytrwale wypełniać zobowiązania wynikające z tego historycznego partnerstwa".   Spotkania co dwa lata   Uczestnicy konferencji postanowili stworzyć specjalny mechanizm monitorujący, którego celem będzie weryfikowanie tego, w jakim stopniu te wzajemne zobowiązania są realizowane - czytamy w deklaracji końcowej. "Co dwa lata odbywać się będą spotkania na szczeblu ministerialnym" - wyjaśniono.  Kolejne zostanie zorganizowane wspólnie przez Wielką Brytanię i Afganistan w 2014 r. - pisze agencja Kyodo.  W deklaracji wyrażono determinację do walki "ze wszelkimi formami terroryzmu i ekstremizmu". - Nigdy nie pozwolimy, by Afganistan stał się schronieniem dla międzynarodowego terroryzmu - podkreślili uczestnicy spotkania.    Brak inwestycji w infrastrukturę, system sprawowania władzy, wymiar sprawiedliwości, prawa człowieka i postęp społeczny może zniweczyć nakłady i ofiary ponoszone od 10 lat    Ban Ki Mun    Rozpoczęło się ono od apelu sekretarza generalnego ONZ Ban Ki Muna do społeczności międzynarodowej o solidarną postawę wobec tego kraju.  Szef ONZ ostrzegł, że bez międzynarodowej pomocy zniweczone zostaną 10-letnie wysiłki ustabilizowania sytuacji w Afganistanie. Podkreślił, że istnieją obawy, iż planowane wycofanie wojsk NATO może ożywić rebeliantów islamskich i wtrącić kraj z powrotem w odmęty chaosu.  - Brak inwestycji w infrastrukturę, system sprawowania władzy, wymiar sprawiedliwości, prawa człowieka i postęp społeczny może zniweczyć nakłady i ofiary ponoszone od 10 lat - powiedział Ban Ki Mun.   "Bezpieczeństwo Afganistanu nie może być mierzone jedynie brakiem wojny"   Sekretarz stanu USA Hillary Rodham Clinton zapowiedziała, że administracja prezydenta Obamy zwróci się do Kongresu o kontynuowanie cywilnej pomocy dla Afganistanu na średnim poziomie z ostatnich 10 lat aż do roku 2017. Clinton podkreśliła, że Stany Zjednoczone pomogą Afganistanowi rozwijać gospodarkę i przeprowadzać niezbędne reformy. Nie podała jednak bliższych szczegółów.       Dwa tysiące amerykańskich żołnierzy zginęło w Afganistanie                                  Przez prawie 11 lat ...                                                        czytaj dalej  »       Jak informuje Associated Press, Waszyngton przeznaczał na cywilną pomoc dla Afganistanu od roku 2001 średnio 1 mld dol. rocznie; w tym roku suma tam wzrosnąć do 2,3 mld dol.  - Bezpieczeństwo Afganistanu nie może być mierzone jedynie brakiem wojny. Powinno być mierzone tym, czy ludzie mają pracę i możliwości rozwoju oraz czy rząd wychodzi naprzeciw ich potrzebom - powiedziała Clinton.  Afgański bank centralny szacuje, że aby pobudzić rozwój gospodarczy w ciągu następnej dekady kraj potrzebuje inwestycji w wysokości ok. 6-7 mld dol. rocznie.  Konferencja w stolicy Japonii odbyła się dwa miesiące po szczycie NATO w Chicago, na którym postanowiono asygnować 4 miliardy dolarów rocznie na potrzeby Afganistanu co najmniej do 2017 roku. Celem jest zapewnienie bezpieczeństwa w kraju po wycofaniu sił ISAF.
Holland na gali w diamentach                                              Agnieszka Holland wraz z ekipą  W ciemności  pojawiła się na czerwonym dywanie w kolii z diamentami i sukni z dekoltem, zaprojektowanej przez Tomasza Ossolińskiego. Z łatwością odpowiadała na pytania dziennikarzy. Towarzyszył jej elegancki Robert Więckiewicz.                      Relacja z gali minuta po minucie - czytaj       Pełna lista nagrodzonych    - To bardzo ważne, żeby ta konkretna opowieść była autentyczna i pełna mocy. Kiedy próbujesz przetłumaczyć ją na angielski łatwo jest coś pominąć i wtedy to nie jest takie prawdziwe. Dlatego właśnie zdecydowaliśmy się zrobić ten film w oryginalnym języku - odpowiedziała Holland na pytanie, dlaczego zdecydowała się nakręcić film po polsku. Czy to jeden z najtrudniejszych jej filmów w karierze?  Na pewno jeden z najlepszych jakie zrobiłam i prawdopodobnie najważniejszy, bo dotyka ludzkich obaw i uczuć  - powiedziała reżyserka.     Ubrani przez Ossolińskiego        Suknia jest długa, do ziemi, w kolorze bardzo ciemnego granatu, uszyta z jedwabnego muślinu, miękkiej tkaniny, która bardzo ładnie podkreśla ruch. Suknia ma długie rękawy i głęboki dekolt. To klasyczna, bardzo prosta kreacja.    Tomasz Ossoliński    Tomasz Ossoliński Atelier Hotel Bristol już po raz trzeci ubrał polskie gwiazdy na oscarową galę. Pierwszy raz Ossoliński zaprojektował suknię dla Hanny Polak, nominowanej w 2005 roku za film dokumentalny ''Dzieci z Leningradzkiego''. Ubierał też m.in. Pawła Małaszyńskiego i Andrzeja Chyrę grających w nominowanym ''Katyniu'' Andrzeja Wajdy (2007 r.). Tym razem uszył stroje dla ekipy ''W ciemności'', w tym suknię dla Agnieszki Holland.    W rozmowie z tvn24.pl zdradził, jak będzie wyglądać kreacja i jaką biżuterię założy w oscarowy wieczór polska reżyserka.      Tvn24.pl: Jak to jest być jedynym projektantem z Polski, który szyje kreacje na Czerwony Dywan?    Tomasz Ossoliński:  Jeśli tym ''Czerwonym Dywanem'' są Oscary, to rzeczywiście jestem tą jedyną osobą. Po raz trzeci z rzędu ubieram Polaków. To jest wielka przyjemność i wielka frajda.          W ciemności  pokonane przez  Rozstanie . Nadzieja była                                 To koniec naszych ma...                                                        czytaj dalej  »       Znany jest pan głównie z projektowania strojów męskich. Ale pierwszą oscarową kreację zaprojektował pan dla kobiety, Hanny Polak.   To było wielkie przeżycie, bo był to pierwszy raz, gdy miałem przyjemność projektować ubranie dla kobiety, czyli ubranie jeszcze bardziej eksponowane na Czerwonym Dywanie. Wiadomo, że na świecie te stroje bardziej się komentuje i omawia niż ubrania męskie. Dodatkowo w tamtym roku nominowani wychodzili na scenę, czekając na werdykt. I Hania rzeczywiście pojawiła się w tej sukni na scenie.    Pamiętam jak dziś, że wszystko było na ostatnią chwilę, bo tak zwykle jest na Oscarach. Ubrania się szyje w ostatnim momencie, bo nominowani, reżyserzy, aktorzy, mają tak dużo na głowie, że na przymiarki i szycie nie ma czasu. Pamiętam, że Hania Polak z dużą walizą przyjechała do mnie w nocy, odebrała suknię i po ostatnich przymiarkach pojechała prosto na lotnisko.        Wspólnie z firmą Apart zaprojektowałem też specjalnie dla Agnieszki Holland kolię. Składa się z 360 diamentów i 230 szafirów. Reżyserka będzie również miała torebkę vintage z lat 30., piękną, czarną, jedyną w swoim rodzaju.    Tomasz Ossoliński     Ubrał pan również Andrzeja Chyrę i Pawła Małaszyńskiego, aktorów grających w filmie ''Katyń'' Andrzeja Wajdy. W tym roku jednak znów uszył pan stroje dla ekipy kobiecej.   To była dla mnie wielka radość. Jestem osobą, która kocha kino i często wykorzystuje np. muzykę filmową w pokazach. Kino jest dla mnie bardzo inspirujące. W momencie, kiedy mam przyjemność spotkać się z wielkim reżyserem, Agnieszką Holland, to dla mnie podwójna frajda. I można powiedzieć, że ekipa jest bardzo kobieca: Agnieszka Holland, Kasia Adamik (reżyserka drugiej ekipy podczas prac nad filmem  W ciemności  – red.), Olga Chajdas (druga reżyserka filmu – red.). Choć są też panowie: Robert Więckiewicz i Maciej Żurawski.    Jedyną suknią jest kreacja dla Agnieszki Holland, bo Kasia Adamik pojawia się w smokingu.          Najpiękniejsze kreacje w historii Oscarów                                 Oscarowe kreacje wzb...                                                        czytaj dalej  »       Jak wygląda suknia Agnieszki Holland?   Dla wielu osób jest zaskoczeniem już sam fakt, że Agnieszka Holland pojawia się w sukni, bo obstawiany był raczej damski smoking. Ale jest to suknia: długa, do ziemi, w kolorze bardzo ciemnego granatu, uszyta z jedwabnego muślinu, miękkiej tkaniny, która bardzo ładnie podkreśla ruch. Suknia ma długie rękawy i głęboki dekolt. To klasyczna, bardzo prosta kreacja. Film ''W ciemności'' to mocny i bardzo poważny obraz, a nie rewiowo - wodewilowy film. Więc ubranie reżyserki w rzecz bardzo prostą, klasyczną i elegancką było jak najbardziej na miejscu. Pasuje też do jej charakteru i filmu, z którym Polacy polecieli do Los Angeles. Suknię zaprojektowało Tomasz Ossoliński Atelier Hotel Bristol Warszawa.        Panowie są ubrani w tkaniny z angielskiej fabryki, która od lat 30. XX wieku zaopatruje brytyjski dwór i może sygnować swoje metki herbem Windsorów. Są to bardzo klasyczne smokingi. Robert ma czarny, prosty, elegancki, a Michał – granatowy z kamizelką i czarnymi klapami. Do tego wiązane muszki, lakierki, koszule smokingowe.    Tomasz Ossoliński    Wspólnie z firmą Apart zaprojektowałem też specjalnie dla Agnieszki Holland kolię. Składa się z 360 diamentów i 230 szafirów. Reżyserka będzie również miała torebkę vintage z lat 30., piękną, czarną, jedyną w swoim rodzaju.    Suknia i diamenty poleciały w pokrowcu od męskiego smokingu w luku bagażowym. Zabrała je w noc przed wylotem w czwartek Kasia Adamik.     Kibicuje pan Agnieszce Holland w walce o Oscara dla najlepszego filmu nieanglojęzycznego? Konkurencja jest silna.   Jest silna, wierzymy, że się uda. Cieszę bardzo ze spotkania z ekipą ''W ciemności'' i tego, że mogłem ubrać oprócz pań także Roberta Więckiewicza i Michała Żurawskiego. Panowie są ubrani w tkaniny z angielskiej fabryki, która od lat 30. XX wieku zaopatruje brytyjski dwór i może sygnować swoje metki herbem Windsorów. Są to bardzo klasyczne smokingi. Robert ma czarny, prosty, elegancki, a Michał – granatowy z kamizelką i czarnymi klapami. Panowie różnią się więc od siebie, ale tworzą zgraną całość.          Oto najgorsze kreacje Oscarów                                 Oscarowe kreacje wzb...                                                        czytaj dalej  »       Czy są jakieś wytyczne dotyczące oscarowych kreacji? Zwykle jest to długa suknia dla pań i smoking dla panów. Czy jest tu jednak miejsce na dowolność?   Oczywiście zdarzają się ubrania bardzo szalone, np. z kart kredytowych (miała ją na sobie w 1995 roku Lizzy Gardiner). Ale obserwując historię ubrań oscarowych, to suknie, które są bardzo proste, klasyczne, zawierające elegancki detal, najpiękniej się starzeją. I tym kierowałem się również przy kreacji dla Agnieszki Holland. Gdy po latach ogląda się zdjęcia kobiet na Czerwonym Dywanie, widać w nich wielką klasę.        Suknie, które są bardzo proste, klasyczne, zawierające elegancki detal, najpiękniej się starzeją. I tym kierowałem się również przy kreacji dla Agnieszki Holland. Gdy po latach ogląda się zdjęcia kobiet na Czerwonym Dywanie, widać w nich wielką klasę.    Tomasz Ossoliński    Ubrania, które są dziwne i przesadzone, bardzo charakterystyczne w danym sezonie, źle się starzeją. To, co było bardzo proste, było najbardziej eleganckie. Mamy haute couture, a na świecie projektuje się mnóstwo pięknych, szalonych ubrań. Ale jednak w strojach oscarowych jest pewien konserwatyzm. Kobiety wybierające rzeczy proste i szlachetne są eleganckie przez lata, np. Julia Roberts, kiedy odbierała Oscara, miała piękną suknię vintage Valentino. Podobnie Gwyneth Paltrow, która pojawiła się w różowej sukni na cienkich ramiączkach. To rzeczy, które się pamięta. Pamięta się też dziwactwa, jak te, które nosiła Cher. Ale Cher jest specyficzna i oczekuje się od niej, by była kolorowym ptakiem na Czerwonym Dywanie.    Polska ekipa będzie na tym tle wyglądała bardzo klasycznie: panowie mają wiązane muszki, lakierki, koszule smokingowe.         Co powie, jak dostanie Oskara? Jeszcze nie wie                                 Na ponad dobę przed ...                                                        czytaj dalej  »       Czy ma pan swojego faworyta do tytułu najlepszego filmu?   Z powodu braku czasu nie miałem okazji zobaczyć wszystkich filmów, ale wydaje mi się, że ''Artysta'' jest ciekawą propozycją. Film wraca do początków, do kina niemego. Jeśli chodzi o polski film, to bardzo mnie poruszył. To mocne kino wymagające skupienia. Agnieszka Holland powiedziała mi, że odnajdują się na świecie ludzie, którzy byli świadkami tych wydarzeń i są związani z tą historią. To wzruszające, że nie jest to fikcja, ale fakt. Gdy ogląda się film i na końcu dowiadujemy się, że bohaterowie spędzili w kanałach 14 miesięcy, to jest to niezwykle poruszające. Liczę, że bardzo dużo ludzi obejrzy ten film i zobaczy polską historię w nieco innym świetle.     Rozmawiała: Joanna Kocik      ZOBACZ PEŁNĄ LISTĘ NOMINACJI      Czytaj więcej: tvn24.pl/oscary2012     Relacja w  tvn24.pl  -  minuta po minucie  - w nocy 26/27 lutego od godz. 1.30.        Sonda   zamknij  Dla kogo Oscar za najlepszy film nieanglojęzyczny?           "Bullhead" (Belgia, reż. Michael R. Roskam)    "Monsieur Lazhar" (Kanada, reż. Philippe Falardeau)    "Rozstanie" (Iran, reż. Asghar Farhadi)    "Footnote" (Izrael, reż. Joseph Cedar)    "W ciemności" (Polska, reż. Agnieszka Holland)    Głosuj       Sonda   zamknij  Dla kogo Oscar za najlepszy film nieanglojęzyczny?     Wyniki głosowania   1%   "Bullhead" (Belgia, reż. Michael R. Roskam)   1%        1%   "Monsieur Lazhar" (Kanada, reż. Philippe Falardeau)   1%        17%   "Rozstanie" (Iran, reż. Asghar Farhadi)   17%        2%   "Footnote" (Izrael, reż. Joseph Cedar)   2%        78%   "W ciemności" (Polska, reż. Agnieszka Holland)   78%       Oddanych głosów:  15030        zobacz wyniki
Zrobiła kostiumy do  Hugo . Ma 10. nominację do Oscara                                              - Utknęłam w korku na londyńskiej ulicy w deszczowe popołudnie i zła siedziałam w samochodzie, gdy na moją komórkę przyszła wiadomość z Hollywood:  Zacznij lepiej szukać sukni!  - tak Sandy Powell dowiedziała się o nominacji do Oscara za projekt kostiumów do filmu  Hugo i jego wynalazek  Martina Scorsese. To jej dziesiąta nominacja w karierze.                    Do filmu  Hugo i jego wynalazek  Martina Scorsese potrzebnych było ponad tysiąc kostiumów, które na dodatek oddałyby charakter bohaterów wszystkich grup społecznych we wczesnych latach 30. XX wieku. Film opowiada bowiem o osieroconym chłopcu (w tej roli Asa Butterfield) mieszkającym w korytarzach ukrytych w murach paryskiego dworca.                  To jej 10. nominacja do Oscara    Niewielu jest kostiumologów, którzy potrafiliby sprostać temu zadaniu. Reżyser wiedział jednak, że jedna kobieta da radę - Sandy Powell, która ma na koncie pracę przy ponad 30 filmach.    To nie tylko jego ulubiona współpracowniczka (pracowali razem przy trzech produkcjach), ale wielokrotnie nagradzana specjalistka - 52-letnia Brytyjka ma 3 Oscary i 10 nominacji do tej statuetki. W kategorii  Najlepsze kostiumy  Akademia Filmowa nagrodziła ją za  Zakochanego Szekspira ,  Aviatora  i  Młodą Wiktorię .    O kolejnej szansie na Oscara, za stroje do filmu  Hugo i jego wynalazek  (film ma aż jedenaście nominacji) Powell dowiedziała się przez telefon. - Stałam w korku na jednej z londyńskich ulic, w deszczowe popołudnie. Mój szef wysłał mi wiadomość na komórkę:  Lepiej zacznij szukać sukni!  - wspomina ten moment w rozmowie z  Los Angeles Times .    Nawet nie poszła świętować – to był normalny dzień jej pracy. - Byłam tylko rozczarowana, że film nie dostał nominacji za makijaż. Bo kostiumy i make-up są częścią tej samej rzeczy – mówi.    Jak ocenia swoje szanse na statuetkę? - Stawiam na  Artystę , który odnosi się do tego samego okresu minionego wieku co nasz film, mimo to nie mógłby się od niego bardziej różnić. Jestem zadowolona, że kostiumy są tak bardzo inne – zapewnia.           Do pomocy dwójka asystentów    Powell miała trudne zadanie. By stworzyć ponad tysiąc kostiumów dla aktorów i statystów do obrazu Scorsese potrzebowała do pomocy dużego grona specjalistów na całym świecie. Część przeczesywała targi staroci, sklepy z używaną odzieżą i wypożyczalnie ubrań vintage: od Londynu i Los Angeles po Madryt i Rzym. Reszta to konstruktorzy i krawcy, którzy ożywiali rysunki z ubraniami przygotowanymi przez Powell.    Nad koordynacją czuwała dwójka jej asystentów. Do tego dochodziła ekipa, która na końcu dopasowywała ubrania i akcesoria do konkretnych aktorów z filmu. - Naprawdę nie mogłabym osiągnąć takiego efektu bez mojego zespołu kreatywnego, który był bardzo zróżnicowany - zachwala współpracowników.       Inspiracja ze starych filmów i fotografii    Powell za punkt odniesienia dla swoich projektów obrała bestsellerową książkę dla dzieci  Wynalazek Hugona Cabreta  Briana Selznicka, która stała się inspiracją dla filmu. Ale pomogły nie tylko książkowe ilustracje, ale także zdjęcia mistrzów ulicznej fotografii tamtych lat - Brassaia, Doisneau i Kertesza. Scorsese podsunął również filmy francuskich klasyków, m.in. Jeana Renoira i René Claira.    - Próbowałam w miarę możliwości odtworzyć oryginały, które widziałam na podpatrywanych ludziach, ale trudno dokładnie przyjrzeć się szczegółom, gdy widzi się je na niewyraźnych zdjęciach czy filmach. Dlatego zaprojektowałam własne wersje – tłumaczy w wywiadzie dla Fashion Institute of Design &amp; Merchandising Museum.                 Sacha Baron Cohen, który w filmie gra inspektora stacji kolejowej, nosi mundur w kolorze jaskrawoniebieskim, przede wszystkim dlatego, że to ulubiony kolor autorki projektu. Chodziło także o to, by wyróżniał się z tłumu na zatłoczonej stacji. - To celowy zabieg, bo ówczesne mundury na kolei były granatowe, co w kamerze zamieniłoby się w barwę bliską czerni – wyjaśnia kostiumolog.    Pod uwagę brała coś jeszcze. - Te same ubrania głównego bohatera musiały być robione w wielu egzemplarzach, by na ekranie widać było upływający czas. By widzowie odczuli, że nie tylko te rzeczy się niszczyły, ale i stawały coraz mniejsze, bo Hugo z nich wyrastał. Kurtkę i spodnie nosił trochę za małe, aby pokazać, że nikt się nim nie opiekował i nie kupował mu nowych, większych ubrań – opowiada.     Kostiumy na wystawie    Kostiumy Sandy Powell nominowane do Oscara 2012 można oglądać na wystawie w Fashion Institute of Design &amp; Merchandising Museum w Los Angeles. Wraz z jej projektami pokazywanych jest 100 kostiumów z ponad 20 filmów, które powstały w 2011 roku - w tym z większości nominowanych do tegorocznej nagrody Akademii Filmowej.    Wystawa zatytułowana  20th Annual Art of Motion Picture Costume Design  potrwa do 28 kwietnia.       Nominacje w kategorii  Najlepsze kostiumy :  Sandy Powell ( Hugo i jego wynalazek )  Mark Bridges ( Artysta )  Michael O'Connor ( Jane Eyre )  Arianne Phillips ( W.E. )  Lisy Christl ( Anonimus )     Relację z gali wręczenia tegorocznych Oscarów śledź w tvn24.pl w nocy z 26/27 lutego.      ZOBACZ PEŁNĄ LISTĘ NOMINACJI     Wszystko o tegorocznych Oscarach na  www.tvn24.pl/oscary2012    Agnieszka Kowalska   //bgr/k
Odnalazła dzieci Kleopatry i Marka Antoniusza?                                              Przechowywana w Muzeum Egipskim w Kairze rzeźba dzieci przedstawia bliźnięta, których rodzicami byli królowa Kleopatra VII i wódz, polityk rzymski Marek Antoniusz - twierdzi włoska egiptolog Giuseppina Capriotti.                     Przez wieki rzeźba dzieci była bezimienna. Teraz badaczka z Instytutu studiów nad włoskimi cywilizacjami i historii antycznej basenu Morza Śródziemnego w Krajowej Radzie Badań Naukowych wysunęła hipotezę, że na starożytnym dziele sztuki uwieczniono dzieci jednej z najsłynniejszych par w historii.    Bliźnięta nosiły imiona Aleksander Helios i Kleopatra Selene i urodziły się około 41 roku przed naszą erą. Dziesięć lat później najpierw Marek Antoniusz, a potem Kleopatra popełnili samobójstwo.     Wykreśleni z kart historii   Włoska ekspertka przypomniała, że jedyny dotąd znany wizerunek Kleopatry Selene znajduje się na monecie i na innej rzeźbie. Nie zachował się natomiast nigdzie ani wizerunek jej brata bliźniaka, ani ich młodszego brata Ptolemeusza Filadelfosa. Nie jest jasne, co się stało z obu chłopcami, ale wszystko wskazuje na to, że ich los, po tym, gdy zostali przewiezieni do Rzymu, był tragiczny - uważa Capriotti. Dlatego też według niej wykreśleni z kart burzliwej historii walk o władzę, zostali również wykluczeni z ikonografii.    Zdaniem włoskiej badaczki to właśnie bliźnięta, urodzone ze związku Kleopatry i Marka Antoniusza, uwiecznione są na rzeźbie o wysokości 1 metra, znajdującej się w Kairze. Przedstawia ona obejmujących się chłopca i dziewczynkę z dwoma wężami w tle.   ktom/fac
Rewolucja w strefie euro? Cel: usunąć  wrodzone wady                                               Szykuje się rewolucja w unii walutowej - donosi niemiecki tygodnik  Der Spiegel . Szefowie unijnych instytucji pracują nad planem głębokiej reformy, który zakłada m.in., że kraje strefy euro nie mogłyby samodzielnie decydować o zaciąganiu nowych długów. Powód? Groźba krachu wspólnej waluty.                    W prace nad reformą zaangażowani są przewodniczący Komisji Europejskiej Jose Barroso, Rady Europejskiej - Herman Van Rompuy, szef eurogrupy Jean-Claude Juncker oraz prezes Europejskiego Banku Centralnego Mario Draghi. Już na szczycie UE pod koniec czerwca chcą oni przedstawić swoje pierwsze propozycje, natomiast do jesieni opracować plan reform, który usunąłby "wrodzone wady" unii walutowej i pomógł uniknąć krachu strefy euro.   "Ni mniej, ni więcej jak rewolucja"          Wczoraj zwyciężyła wiarygodność euro                                  Premier Hiszpanii Ma...                                                        czytaj dalej  »        "Pomysły, które kursują między Brukselą, Luksemburgiem a Frankfurtem, nie są jeszcze gotowym planem, ale wyłania się z nich koncepcja, która dla Europy będzie oznaczać ni mniej, ni więcej jak rewolucję" - ocenia tygodnik. Szefowie czterech unijnych instytucji chcieliby bowiem przebudować strefę euro w unię polityczną, w której państwa członkowskie musiałyby oddać strukturom UE istotną część swych narodowych kompetencji.  "Centralnym punktem rozważań jest prawdziwa unia fiskalna. Państwa członkowskie nie mogłyby suwerennie zaciągać nowych długów. Rządom wolno byłoby dysponować jedynie tymi środkami, które mają pokrycie we własnych dochodach państw" - relacjonuje "Spiegel". - Ten, kto potrzebowałby więcej pieniędzy, niż sam wypracowuje, musiałby zgłosić takie zapotrzebowanie grupie ministrów finansów strefy euro. Ci decydowaliby wspólnie, czy żądania finansowe i w jakiej wysokości są uzasadnione, a następnie emitowaliby wspólne euroobligacje, aby te długi sfinansować". "Spiegel" zaznacza, że chodzi o uwspólnotowienie tylko nowych długów. Za stare długi państwa członkowskie odpowiadałyby indywidualnie.   "Model zbyt piękny, aby stać się rzeczywistością"        Hiszpania dostanie nawet 100 mld euro                                 Hiszpańskie banki ot...                                                        czytaj dalej  »        Grupą ministrów finansów miałby kierować przewodniczący, który ostatecznie mógłby pełnić funkcję europejskiego ministra finansów. Grupa ta podlegałaby kontroli nowego europejskiego gremium, złożonego z przedstawicieli narodowych parlamentów.  Pomysł brukselskich eurostrategów oznacza, że rządy unikałyby zaciągania nowych długów, aby zachować suwerenność nad polityką wydatkową. "Taki model jest zbyt piękny, aby stać się rzeczywistością. Dotychczas nawet Niemcy nie radzą sobie bez nowych długów" - dodaje tygodnik. Dlatego - jak pisze - w stolicach krajów strefy euro rozważany jest również złagodzony model reformy unii walutowej, zgodnie z którym grupa ministrów finansów udzielałaby zezwolenia tylko na zadłużenie przekraczające 3 procent PKB.   Cel: ratować euro   Propozycje reform przewidują również m.in. bezpośrednie wybory przewodniczącego Komisji Europejskiej, połączenie funkcji szefów KE i Rady Europejskiej, jak również stworzenie silnego europejskiego nadzoru bankowego, który kontrolowałby wszystkie banki, a nie tylko te największe.  Jak ocenia "Spiegel", plan zreformowania strefy euro może okazać się jedyną szansą na zapobieżenie upadkowi wspólnej waluty, ale jednocześnie oznacza umocnienie się tzw. Europy dwóch prędkości oraz może być pierwszym krokiem w kierunku europejskiej federacji. Wdrożenie proponowanych reform wymagałoby przeprowadzenia referendum w państwach członkowskich.  Już w zeszły czwartek niemiecka kanclerz Angela Merkel zasygnalizowała, że UE stoi przed wielkimi zmianami. W wywiadzie telewizyjnym powiedziała, że potrzebne jest stworzenie unii fiskalnej, a "przede wszystkim unii politycznej". "To oznacza, że krok po kroku musimy oddawać Europie kompetencje i przyznać jej zdolności kontrolne" - dodała. Jej zdaniem, na szczycie UE, planowanym na 28 i 29 czerwca, może zostać przyjęty "plan pracy" dotyczący budowania unii politycznej.
Niemcy: Mursi stawia na praworządność, pluralizm i religijną tolerancję                                              Amerykańska sekretarz stanu Hillary Clinton wezwała we wtorek wszystkie strony zaangażowane w kryzys polityczny w Egipcie do  intensywnego dialogu . Z kolei szef niemieckiego MSZ Guido Westerwelle podkreślił we wtorek w Kairze, że ma zaufanie do nowego prezydenta Egiptu Mohameda Mursiego, i zaapelował do Egipcjan o kontynuowanie demokratycznych reform w kraju.                           Mursi jest politykiem, który "stawia na praworządność, pluralizm i religijną tolerancję" - powiedział Westerwelle po spotkaniu z szefem egipskiego państwa.    Niemcy są partnerem egipskiego narodu w jego dążeniu do demokracji.    Guido Westerwelle    Jak podkreślił, Mursi zapewnił go, że będzie dotrzymywał międzynarodowych traktatów. - Dotyczy to także kwestii na Bliskim Wschodzie - dodał Westerwelle, który jako pierwszy zachodni dyplomata tej rangi spotkał się z Mursim.  Agencja dpa przypomina przy tej okazji o obawach Izraela, że Egipt może zakwestionować zawarty ponad 30 lat temu traktat pokojowy między oboma krajami.   Partner egipskiego narodu   Westerwelle zapewnił Egipcjan o poparciu Niemiec dla demokratycznych reform. - Niemcy są partnerem egipskiego narodu w jego dążeniu do demokracji - powiedział niemiecki polityk. W imieniu kanclerz Angeli Merkel zaprosił Mursiego do złożenia wizyty w Niemczech.  Agencja dpa zwraca uwagę, że wizyta niemieckiego ministra przypadła na czas pierwszej próby sił między zaprzysiężonym przed tygodniem Mursim a sądem konstytucyjnym i wojskiem.       Nowy prezydent przeciwko generałom  i sądowi. Wojskowi obradują                                 Prezydent Egiptu Moh...                                                        czytaj dalej  »       Mursi zarządził w niedzielę ponowne zwołanie zdominowanego przez islamistów Zgromadzenia Ludowego, izby niższej egipskiego parlamentu, mimo wcześniejszej decyzji najwyższego sądu konstytucyjnego o jego rozwiązaniu.  Westerwelle wyraził przekonanie, że konflikt między głównymi siłami politycznymi w Egipcie uda się rozwiązać.   Rozwiązanie parlamentu ostateczne   W poniedziałek sąd konstytucyjny poinformował, że jego czerwcowa decyzja o rozwiązaniu izby niższej parlamentu jest ostateczna i wiążąca. Była to reakcja na niedzielny dekret wywodzącego się z Bractwa Muzułmańskiego Mursiego o przywróceniu zdominowanej przez islamistów izby.  W połowie czerwca sędziowie uznali za nieważne mandaty jednej trzeciej składu Zgromadzenia Ludowego, który został wyłoniony w wyniku zakończonych w styczniu wyborów. Sąd zarekomendował rozwiązanie izby niższej i rozpisanie nowych wyborów.  Zatwierdzili to wojskowi z Najwyższej Rady Wojskowej, którzy przez 16 miesięcy po ustąpieniu prezydenta Hosniego Mubaraka sprawowali władzę w kraju.  Dzięki rozwiązaniu parlamentu w rękach wojskowych, którzy 30 czerwca formalnie przekazali władzę Mursiemu, ponownie znalazły się kompetencje ustawodawcze.       Nowy prezydent Egiptu obiecuje, że nie będzie radykałem                                 Islamista Mohamed Mu...                                                        czytaj dalej  »        USA wzywają do "intensywnego dialogu"   Z kolei amerykańska sekretarz stanu Hillary Clinton wezwała we wtorek wszystkie strony zaangażowane w kryzys polityczny w Egipcie do "intensywnego dialogu". Tego dnia parlament Egiptu zebrał się mimo czerwcowej decyzji sądu najwyższego o rozwiązaniu izby niższej.  Clinton, która przebywa z wizytą w Hanoi, wezwała islamistycznego prezydenta Egiptu Mohameda Mursiego i wojskowych, rządzących krajem od upadku poprzedniego reżimu w lutym 2011 roku, by porozumieli się dla dobra Egipcjan.  Szefowa amerykańskiej dyplomacji nie opowiedziała się po żadnej ze stron. Oceniła, że o sukcesie świadczą pierwsze "od bardzo dawna" i oparte na współzawodnictwie wybory prezydenta w Egipcie. Zastrzegła, że przed Egipcjanami jeszcze wiele pracy.   "W demokracji nie chodzi tylko o wybory"   - W demokracji nie chodzi jedynie o wybory. Chodzi o stworzenie żywego, dialogu politycznego włączającego (wszystkich uczestników), a także o słuchanie społeczeństwa obywatelskiego, utrzymywanie dobrych relacji między cywilami i armią - mówiła.  Wezwała następnie do dialogu i wspólnych wysiłków na rzecz uregulowania problemów, "które są zrozumiałe, ale muszą zostać rozwiązane, aby zapobiec dalszym trudnościom mogącym storpedować trwającą transformację".    Przebywająca z wizytą w Wietnamie Hillary Clinton ma spotkać się z Mohamedem Mursim w weekend.
Zmarł wybitny rysownik Andrzej Czeczot                                              Andrzej Czeczot - wybitny grafik, autor rysunków satyrycznych i twórca filmów animowanych - nie żyje. Miał 79 lat.                    Informację o śmierci Czeczota potwierdzili bliscy zmarłego. Artysta zmarł nad ranem w Warszawie po ciężkiej chorobie.    Andrzej Czeczot urodził się 27 października 1933 r. w Krakowie. Był znanym autorem rysunków satyrycznych w tygodnikach  Polityka  i filmów animowanych. Zajmował się także grafiką użytkową przygotowując m.in. plakaty, afisze, okładki i ilustracje książkowe. Debiutował w  Szpilkach  w 1956 r.     Nagrodzony Gloria Artis   Internowany w 1981, rok później wyemigrował do Stanów Zjednoczonych, gdzie współpracował między innymi z  New York Timesem ,  New Yorkerem  i  Wall Street Journal . Szwajcarski  Graphis  zamieścił w jednym z numerów z lat 80. jego monografię. W latach 90., po powrocie z emigracji, Czeczot zamieszkał w Warszawie.    W 2002 roku zrealizował pełnometrażowy film animowany  Eden  - ironiczną bajkę o kondycji współczesnej kultury - za który otrzymał m.in. Nagrodę Dodatkową Jury na 27. Festiwalu Polskich Filmów Fabularnych w Gdyni.    Był autorem ponad 30 krótkometrażowych filmów animowanych. Zilustrował ok. 200 książek, stworzył ponad 450 okładek książek. Jego zebrane rysunki ukazały się w tomach:  Gumno  (Wydawnictwo Iskry, Warszawa 1979),  Nic się nie zdarzyło!!!  (Wydawnictwo Czytelnik, Warszawa 1980),  IFO - zidentyfikowane obiekty latające  (Wydawnictwo KAW, Gdańsk 1980),  New York Fables. Bajki nowojorskie  (Verba, Nowy Jork-Chotomów 1990),  Album przedśmiertny  (Wydawnictwo Iskry, Warszawa 2008).   ab//bgr/k
Zrobił rower z drewna i nim jeździ                                              Piętnastoletni Collin Graver wyprodukował, a raczej wystrugał rower z drewna. Realizacja pomysłu zajęła mu dwa tygodnie. Nastolatek chce zacząć produkować jednoślady za większą skalę.                    Do produkcji roweru Graver użył forniru, czyli bardzo cienkich płatów drewna. Nastolatek, który urodził się w Avondale Estates, w amerykańskim stanie Georgia na realizację pomysłu poświęcił dwa tygodnie.    W planach ma zrobienie kolejnych egzemplarzy, z których każdy ma kosztować około 35 dolarów.                5 lat przygotowań, kilka minut lotu                                 Skoczył prawie z 22 ...                                                        czytaj dalej  »         Drewniane rowery już są   Pomysł piętnastolatka wydaje się rewolucyjny, ale drewniane rowery już jeżdżą na świecie. Amerykański oddział niemieckiego koncernu Audi razem z firmą Renovo w ubiegłym roku przygotował taki jednoślad.    Jednak za egzemplarz wykonany przez profesjonalistów trzeba zapłacić od 6530 do 7460 dolarów. W takich okolicznościach oferta Gravera z pewnością będzie bardziej atrakcyjna dla miłośników szusowania na dwóch kółkach.  mps//kdj
Wygra  Artysta ? Mark Wahlberg twierdzi, że zna laureatów Oscara                                               Artysta  to najlepszy film, grający w nim Jean Dujardin to najlepszy aktor, a Viola Davis pokona Meryl Streep w kategorii najlepsza aktorka – twierdzi aktor Mark Wahlberg, który ponoć zna wyniki głosowania członków Akademii Filmowej. Twierdzi, że zdradził mu je kolega z firmy Pricewaterhouse, która zajmuje się liczeniem głosów i trzyma je w tajemnicy aż do oscarowej gali.                    - To nie jest kwestia tego, kogo chciałbym widzieć w roli zwycięzcy, ale ja wiem, kto wygra - powiedział brytyjskiemu portalowi Huffington Post aktor Mark Wahlberg, który w 2007 roku był nominowany do Oscara za rolę w  Infiltracji .                 Zapytany, skąd ma taką pewność, zdradził: - Ponieważ mam znajomego w Pricewaterhouse.    Z rzekomego przecieku z tej znanej firmy księgowej, która zajmuje się liczeniem głosów 6 tysięcy członków Akademii Filmowej, wynika, że filmem roku zostanie  Artysta , a Oscara dla najlepszego aktora pierwszoplanowego zgarnie podobno grający w nim Jean Dujardin.    Wahlberg twierdzi także, że Viola Davis grająca w  Służących  pokona Meryl Streep ( Żelazna dama ) w kategorii najlepsza aktorka pierwszoplanowa. A najlepszą aktorką drugoplanową zostanie Octavia Spencer ( Służące ), zaś w tej samej kategorii dla mężczyzn wygra Christopher Plummer za rolę geja w  Debiutantach .                  Hugo i jego wynalazek  Martina Scorsese, który ma aż 11. nominacji, wygra w czterech kategoriach, m.in. najlepsze kostiumy i dźwięk.     Nazwiska w zapieczętowanych kopertach   Rewelacji aktora nikt z Akademii Filmowej ani z Pricewaterhouse nie skomentował.    Wyniki głosowania są trzymane w tajemnicy i na galę przynosi je dwóch pracowników firmy w zaszyfrowanych walizkach.    Ta procedura to norma, odkąd w 1940 roku dziennik  Los Angeles Times  opublikował listę zwycięzców przed oficjalnym ogłoszeniem wyników. Od tamtej pory nazwiska nagrodzonych przechowywane są w zapieczętowanych kopertach i można je poznać dopiero w momencie otwarcia koperty podczas ceremonii.     Relację z gali wręczenia tegorocznych Oscarów śledź w tvn24.pl w nocy z 26/27 lutego.       ZOBACZ PEŁNĄ LISTĘ NOMINACJI     Wszystko o tegorocznych Oscarach na  www.tvn24.pl/oscary2012   am/ ola
Strefa kibica na żywo – wszystko o Euro 2012 oczami naszych dziennikarzy. Tu znajdziesz to, czego nie dostrzegli inni. Analizy meczów inne niż wszystkie, ciekawostki spoza boisk, komentarze złośliwe i życzliwe. Jeśli i Ty masz ciekawą informację, napisz na kontakt24@tvn.pl.                                     00:23    Hiszpanie nie kryją radości z awansu do finału        23:11    Trener piłkarskiej reprezentacji Holandii Bert van Marwijk podał się w środę do dymisji - poinformowała narodowa federacja. "Pomarańczowi" odpadli z mistrzostw Europy w Polsce i na Ukrainie po trzech porażkach w fazie grupowej.  - Długo się nad tym zastanawiałem, ale w końcu uznałem, że muszę podjąć taką decyzję - powiedział szkoleniowiec na środowej konferencji prasowej.  Van Marwijk rozpoczął pracę z kadrą po mistrzostwach Europy w Austrii i Szwajcarii w 2008 roku i dotarł z drużyną do finału mundialu w RPA dwa lata później. "Pomarańczowi" ulegli w nim Hiszpanom 0:1.  W ubiegłym roku były trener m.in. Borussii Dortmund przedłużył kontrakt do 2016 roku, ale po słabym występie drużyny narodowej w Euro 2012 był mocno krytykowany w ojczyźnie.      22:39    Do hotelu w Warszawie przyjechała też reprezentacja Włoch.        22:30    Na reprezentację Niemiec przed hotelem w Warszawie czekały tłumy kibiców.        21:26    Mecz jest co prawda w Doniecku, ale kibice tłumnie zebrali się także w  warszawskiej strefie kibica. Kamera zamontowana na Pałacu Kultury i  Nauki zarejestrowała jak zbierają się tłumy przed meczem. A my to z  kolei trochę przyspieszyliśmy.        20:04    Ribery chwytał się różnych sposobów, żeby dostać się do półfinału. Na Hiszpanię kriokomora nie wystarczyła        18:44    Mamy kolejny transfer pod wpływem dobrych występów na Euro. I to jaki:          Drugi Mario w Bayernie. Największy wygrany Euro?                        Po mistrzostwach Europy Chorwat Mario Mandżukić podpisze 4-letni kontrakt z...                                               czytaj dalej  »            18:20          18:04    Jak podaje Reuters, powołując się na białoruskiego ambasadora na Ujrainie, finał Euro 2012 ma obejrzeć prezydent Aleksander Łukaszenka.  Przed spotkaniem prezydent Białorusi ma się spotkać z prezydentem Ukrainy, Wiktorem Janukowyczem.      17:10    Bilety oferowane na internetowych aukcjach pochodzą z puli Ministerstwa Zdrowia -  dowiedział się reporter RMF FM. W sumie na aukcji oferowano pięć wejściówek na trzy mecze. O sprawie już poinformowana została UEFA.  Bilety z napisem "Government of Poland" zostały wycenione przez sprzedającego na, bagatela, 1200 dolarów.      16:45    Zwierzęta są jednomyślne. Przed meczem Portugalia - Hiszpania swoje typy wskazała panda i kura. Puszysty biały kurczak, radośnie  pogdakując, bez wahania wybrał... Hiszpanię. Ich zwycięstwo poparła również panda Lin Ping. Czy zwierzaki trafiły przekonamy się  dziś wieczorem.        15:45    Przygotowania do piłkarskich mistrzostw Europy oraz pobyt w krajach je organizujących były dla ekipy Niemiec ogromnym przedsięwzięciem logistycznym. Po zważeniu ich bagaży okazało się, że przewieziono ich 50 ton, w tym 4,5 ton... lodu. Do pralni trafiło natomiast 2,5 tony ubrań sportowców i towarzyszących im trenerów i działaczy.      15:21    Piłkarz reprezentacji Francji Samir Nasri przeprosił za wulgaryzmy jakie skierował pod adresem jednego z dziennikarzy po przegranym meczu ćwierćfinałowym Euro 2012 z Hiszpanią 0:2 w ostatnią sobotę.   - W tej chwili krąży wiele nieprawdziwych informacji. Szczerze żałuję tych słów, ponieważ wiem, że moich fanów, a w szczególności dzieci mogły zszokować - napisał na Twitterze pomocnik Manchesteru City.    Przeczytaj więcej o całej sprawie        14:52    "Polska duma" ma pożegnać kibiców w Warszawie podczas półfinału piłkarskich mistrzostw Europy Niemcy - Włochy. Tym razem "sektorówka" ma być formą podziękowania wszystkim kibicom i drużynom za stworzenie święta futbolu w Polsce.     Dla przypomnienia: gigantyczna flaga powstawała przez 48 godzin w cyfrowej drukarni wielkoformatowej w Gliwicach. Uszyto ją z kilkunastu pasów poliestrowego materiału o szerokości trzech metrów. Teraz zostanie wzbogacona tekstem z podziękowaniami. Jedyne czego jeszcze brakuje, to decyzji UEFA zezwalającej na pokazanie flagi.        11:22    Narodowa reprezentacja Hiszpanii opuściła wczoraj Gniewino - swoje miejsce pobytu podczas mistrzostw Europy w piłce nożnej. Dziś zagrają ze swoimi największymi rywalami - Portugalią - na stadionie w Doniecku na Ukrainie. Mimo to wciąż nie mogą zapomnieć znakomitej atmosfery i ciepłego przyjęcia, jakie zaserwowano im w Polsce.    Bramkarz La Rochy, Iker Casillas, zamieścił dziś na swoim profilu na Facebooku grupowe zdjęcie hiszpańskich piłkarzy, które reprezentacja zrobiła sobie tuż przed wyjazdem z Gniewina.  "Jak dobrze nas tu traktowano! Wielkie dzięki za wszystko" - napisał na Facebooku Casillas.      11:07    "Forca Portugal!" - napisał na swoich profilach na Twitterze i Facebooku Cristiano Ronaldo. Jeden z najlepszych piłkarzy świata poprosił tym samym swoich fanów i doping w środowych meczu półfinałowym mistrzostw Europy z Hiszpanią.  "Obojętne, czy będziecie w domu, czy z przyjaciółmi, czy też na stadionie, wszystkich nas powinno połączyć zawołanie - naprzód Portugalio" - prosi fanów o wsparcie zawodnik Realu Madryt i kapitan drużyny narodowej.      09:11    Znany z zainteresowania piłką nożną, wicelider światowego rankingu tenisistów Hiszpan Rafael Nadal przyznał, że kapitan reprezentacji Portugalii Cristiano Ronaldo może być dużym zagrożeniem dla jego rodaków w wieczornym półfinale mistrzostw Europy w Doniecku.  Nadal, który przebywa w Londynie, gdzie we wtorek awansował do drugiej rundy wielkoszlemowego turnieju na trawiastych kortach w Wimbledonie, uważa, że mistrzowie świata i Europy mogą mieć kłopoty, jeśli gwiazdor Realu Madryt będzie miał "swój dzień".      Kilka razy udało mi się spotkać Ronaldo. To fantastyczny zawodnik, urodzony zwycięzca. Mam jednak nadzieję, że hiszpańska drużyna zagra tak, jak w ostatnich latach i dotrze do finału ME    Rafael Nadal        06:42    Dziś w Doniecku w pierwszym półfinale Euro 2012 zagrają ze sobą Portugalczycy i Hiszpanie. Do tej prory w wielkim finale Portugalia grała raz - w 2004 roku przegrali z Grecją 0:1, a Hiszpania tzykrotnie - w 1964 i 2008 roku "La Roja" okazywała się najlepsza na świecie a w 1984 przegrała z Francją 0:2. Jak będzie dzisiaj?      Sonda   zamknij  Kto wygra półfinał w Doniecku?            Portugalia    Hiszpania    Głosuj       Sonda   zamknij  Kto wygra półfinał w Doniecku?      Wyniki głosowania   43%   Portugalia   43%        57%   Hiszpania   57%       Oddanych głosów:  9744        zobacz wyniki         06:46      ZOBACZ CO WYDARZYŁO SIĘ W STREFIE KIBICA WE WTOREK
 Donald Tusk uderza w rodzinę                                                Polityka antyrodzinna rządu Donald Tuska  - tak ocenia Mariusz Błaszczak plany rządu dotyczące ograniczenia ulgi podatkowej dla rodzin z jednym dzieckiem. Polityk PiS uważa, że zamiast likwidować ulgi należy wprowadzić podatek bankowy.                    Rząd dzisiaj zajmował się między innymi ograniczeniami w uldze prorodzinnej. Według przygotowanego przez ministerstwo finansów projektu, z ulgi nie  mogłyby korzystać rodziny o dochodach powyżej 85 i pół tysiąca złotych  rocznie z jednym dzieckiem. Ulga przysługiwałaby natomiast rodzinom z  dwojgiem dzieci bez względu na wysokość dochodów. Z kolei na trzecie i  więcej dzieci, ulga prorodzinna ma być zwiększona o 50 proc.         Rząd chce zabrać rodzinom i twórcom                                 Rząd chce zlikwidowa...                                                        czytaj dalej  »        "Polityka antyrodzinna"   Zdaniem Mariusza Błaszczaka zmiana w ulgach prorodzinnych jest uderzeniem w rodzinę. - Polityka Donalda Tuska jest polityką antyrodzinną i dzisiejsze decyzje utwierdzają nas w takim przekonaniu. - powiedział Błaszczak. Zdaniem polityka PiS zamiast likwidować ulgi dla rodzin należy  wprowadzić podatek bankowy. - Jeżeli mamy do czynienia z kryzysem, to  trzeba sięgać do głębokich kieszeni, tak jak proponował PiS z podatkiem  bankowym, a nie ograniczać ulgi prorodzinne - powiedział Błaszczak. Jego zdaniem państwo powinno wspierać rodziny. - Każdy impuls w postaci ulg podatkowych powodujący, że rodziny decydują się na posiadanie dzieci jest korzystny dla Polski. To co robi Donald Tusk jest antyrodzinne - powiedział Błaszczak.    Zmiana parametrów   Po dzisiejszym posiedzeniu rządu, minister finansów Jacek Rostowski zapowiedział, że propozycje jego resortu nie są ostateczne i zmianie ulegnie prawdopodobnie poziom dochodów uprawniających do ulgi na jedno dziecko. - Parametry będą tak zmienione, że będzie to korzystne dla podatników w porównaniu z tym wariantem, który dziś był przedstawiony - powiedział Rostowski. Dodał, że nowa ulga będzie neutralna dla budżetu.  Zmiany w podatkach mają wejść w 2013 roku.
Szymon nie żył, matka pobierała zasiłek                                               Matka Szymona, podejrzana o jego zabójstwo, przez dwa lata pobierała zasiłek na nieżyjące dziecko - tak wynika z kontroli przeprowadzonej w będzińskim MOPS-ie. Dodatkowo, dyrektorka ośrodka mogła popełnić przestępstwo, podając nieprawdziwe informacje na temat rodziny Szymona.                     O możliwych błędach w funkcjonowaniu będzińskiego MOPS-u już w poniedziałek mówiła rzeczniczka Urzędu Miejskiego w Będzinie, Agnieszka Siemińska. TVN24 nieoficjalnie informowała, że rodzina Szymona z Będzina pobierała na niego zasiłek, mimo że chłopiec już nie żył.  Doniesienia te potwierdziła kontrola, której wyniki ujawniono we wtorek po południu. Z dokumentacji wynika, że od 2007 roku Beata Ch. pobierała świadczenia na każde z dzieci, a od 2009 roku, po narodzinach najmłodszej córki, zasiłek z tytułu wielodzietności (przysługuje on rodzinom z co najmniej trójką dzieci).  Zasiłek został wstrzymany dopiero 15 czerwca tego roku, po ujawnieniu informacji o śmierci Szymona.     Nie ujawniła, że ma więcej dzieci        W tej sprawie wciąż jest wiele znaków zapytania                                  - Jest jeszcze wiele...                                                        czytaj dalej  »        Z kontroli wynika także, że gdy kobieta zgłosiła się do MOPS-u o zasiłek na dzieci, nie ujawniła, że ma także potomstwo z poprzedniego związku (całe jest w domu dziecka), mówiąc tylko o dwóch córkach i synu Szymonie. Informacje składane we wniosku nie są weryfikowane przez urzędników. Nie mają obowiązku odwiedzenia rodziny na miejscu w mieszkaniu.   Urzędnicy MOPS-u dwukrotnie przeprowadzili wywiad środowiskowy (w 2008 i 2009 roku). Stało się to po tym, jak rodzina złożyła dwukrotnie wnioski o zasiłek celowy na dożywianie dzieci. Wywiad środowiskowy jest bowiem konieczny do przydzielenia takiego zasiłku.  Wcześniej rodzina złożyła jeszcze inny wniosek na dofinansowanie zakupu węgla, który został odrzucony, bo dochód rodziny przekraczał określony w przepisach.   "Nikt nie pomyślał, że to nie ten chłopiec"               Matka Szymona w areszcie, prokuratura czeka na badania DNA                                  Matka chłopca, znale...                                                        czytaj dalej  »         MOPS usiłował również kontaktować się z rodziną po tym, jak na szczepienie nie stawiła się matka z Szymonem. Według Siemińskiej, zostały podjęte cztery takie próby. Wszystkie bezskuteczne, bo pracownicy socjalni nikogo w mieszkaniu nie zastali.  Matka stawiła się na szczepieniu dopiero po roku od wymaganego terminu. Przyszła nie z Szymonem, ale najprawdopodobniej z innym dzieckiem, być może z jej rodziny. - Nikt nie pomyślał, że to może nie być ten chłopiec - tłumaczy rzeczniczka.   Jak powiedziała, MOPS w tej sprawie zamierza powiadomić prokuraturę i przekazać jej raport z kontroli. - Była dyrektor skierowała do przychodni pismo informujące o tym, że rodzina nie figuruje w ewidencji świadczeniobiorców, podczas gdy tak nie było. Po drugie, przekazała nieprawdziwe informacje mówiące o tym, że nie zna sytuacji rodzinnej i bytowej tej rodziny. Tak nie było, bo MOPS przeprowadził wywiady środowiskowe i miał takie informacje - zaznaczyła rzecznik.  Dyrektor została zwolniona w maju ubiegłego roku z powodu wielu nieprawidłowości w MOPS-ie.
Balotelli King Kongiem na Big Benie.   La Gazzetta  przeprasza                                              Po zwycięskim ćwierćfinale Euro 2012 największy włoski dziennik sportowy -  La Gazzetta dello Sport  - zaszokował rysunkiem przedstawiającym Mario Balotelliego jako King Konga. Teraz przeprasza, ale zaznacza, że to  znakomity produkt utalentowanego rysownika .                    Balotelli bramki Anglikom nie strzelił, ale przez 120 minut stanowił zagrożenie dla obrony angielskiej. "La Gazzetta" uczciła awans do półfinału Euro oryginalnym rysunkiem - napastnik Manchesteru City wdrapuje się na londyńskiego Big Bena, niczym King Kong na nowojorski Empire State Building.   Nie zszedł         Balotelli i jego twarze. Czy to przyszły mistrz?                                 Bohaterem ostatnich ...                                                        czytaj dalej  »        Piłkarz postraszył wydawcę dziennika procesem i "La Gazzetta" teraz przeprasza. - Jeśli dla kogoś było to obraźliwe, to przepraszamy - czytamy w oświadczeniu. - Wspieramy walkę z rasizmem od lat i naszym zamierzeniem, nie było obrażenie piłkarza reprezentacji - dodaje dziennik.  Przed mistrzostwami Europy napastnik City zapowiadał, że jeżeli usłyszy na trybunach rasistowskie okrzyki, to zejdzie z boiska. Tak było np. w spotkaniu z Chorwacją (podejrzani są też Hiszpanie). Do tej pory "Super Mario" zdobył na Euro jedną bramkę - przeciwko Irlandii.
- Do tej pory nie możemy dojść do siebie, prawie wszyscy w boksie się popłakali ze szczęścia - tak o reakcji na zwycięstwo Agnieszki Radwańskiej w półfinale Wimbledonu opowiadała w TVN24 jej mama, Marta Radwańska. Zaznaczyła, że jej córka źle się czuła z powodu przeziębienia, dokuczał jej też katar.                    - Dzień jak każdy inny - opowiada mama Agnieszki. - Wstała, umyła się, zjadła śniadanie, potem trening i fizjo. Podchodzi do tego spokojnie - czy to jest Wimbledon czy inny turniej - wszystko traktuje tam samo poważnie. Przed meczem porozmawiała z trenerem. Nie denerwowała się, była spokojna - relacjonowała Marta Radwańska.       Teraz trzeba się wyleczyć, pójdzie na konferencję, masaż. Potem odpoczynek, trening, ale żadne wyjścia, żadne zakupy. Zresztą zakupy już zrobiła - w ubiegłą sobotę poszły z siostrą, kupiły sobie kilka sukieneczek.    mama Agnieszki Radwańskiej          Świetny serwis i ataki przy siatce.  Isia  w finale z Sereną Williams                                 Aż 78 proc. celnego ...                                                        czytaj dalej  »        Tymczasem rodzina tenisistki bardzo przeżywała to wydarzenie, a na sukces zareagowała bardzo emocjonalnie. - To jeden z najszczęśliwszych dni w życiu - mówiła mama Agnieszki.   Przeziębiona po grze na deszczu   Jak opowiadała Marta Radwańska, podczas wtorkowego ćwierfinału, kiedy mecz był trzykrotnie przerywany, a tenisistki grały w strugach deszczu, Agnieszka mocno się przeziębiła. - Było zimno, lało -  po prostu się przeziębiła, miała stan przedgorączkowy, ale nie była na antybiotykach - mówiła. - Teraz ma katar,  nadal jest przeziębiona, źle się czuje - dodała.  Co dalej? - Teraz trzeba się wyleczyć, pójdzie na konferencję, masaż - powiedziała mama tenisistki. Pytana o przygotowania do finału, wyliczyła: - Odpoczynek, trening, ale żadne wyjścia, żadne zakupy. Zresztą zakupy już zrobiła - w ubiegłą sobotę poszły z siostrą, kupiły sobie kilka sukieneczek - dodała.      Sonda   zamknij  Czy Agnieszka Radwańska wygra Wimbledon?            Tak. W półfinale pokazała, że jest pełni formy. Nikt jej nie zatrzyma    Nie. Rywalka jest poza jej zasięgiem    Głosuj       Sonda   zamknij  Czy Agnieszka Radwańska wygra Wimbledon?      Wyniki głosowania   62%   Tak. W półfinale pokazała, że jest pełni formy. Nikt jej nie zatrzyma   62%        38%   Nie. Rywalka jest poza jej zasięgiem   38%       Oddanych głosów:  29604        zobacz wyniki             Agnieszka Radwańska                                                                          Fot. PAP/EPA                                                                                      Agnieszka Radwańska                                                                          Fot. PAP/EPA                                                                                      Agnieszka Radwańska                                                                          Fot. PAP/EPA                                                                                      Kort centralny na Wimbledonie                                                                          Fot. PAP/EPA                                                                                      Agnieszka Radwańska                                                                          Fot. PAP/EPA                                                                                      Agnieszka Radwańska                                                                          Fot. PAP/EPA                                                                                      Agnieszka Radwańska                                                                          Fot. PAP/EPA                                                                                      Agnieszka Radwańska                                                                          Fot. PAP/EPA                                                                                      Agnieszka Radwańska                                                                          Fot. PAP/EPA                                                                                      Angelique Kerber                                                                          Fot. PAP/EPA                                                                                      Angelique Kerber                                                                          Fot. PAP/EPA                                                                                      Angelique Kerber                                                                          Fot. PAP/EPA                                                                                      Angelique Kerber                                                                          Fot. PAP/EPA                                                                                      Angelique Kerber                                                                          Fot. PAP/EPA                                                                                      Agnieszka Radwańska                                                                          Fot. PAP/EPA                                                                                      Angelique Kerber                                                                          Fot. PAP/EPA                                                                                      Agnieszka Radwańska                                                                          Fot. PAP/EPA
 Słucham ptaszków, obserwuję wiewiórki                                               Pierwszy dzień wiosny to dobry czas na spacer. Wie o tym prezydent Bronisław Komorowski, który o poranku wybrał się do Łazienek Królewskich. Nie był to jednak normalny spacer, a podróż do pracy. Prezydent zrezygnował tym razem z limuzyny. Jak zapewnił reporterkę TVN24, robi tak kilka razy w tygodniu. - Codziennie nie ma takiej możliwości - stwierdził.                    Bronisław Komorowski wyraźnie poczuł wiosnę. Uśmiechając się do dziennikarki  zaprosił na wspólny spacer . - Wiosna, to niech pani idzie na spacerek ze mną - zachęcał prezydent.    Jak są światła przyjazne to 45 minut, jak nieprzyjazne to 50 minut. Po drodze patrzę na niebo, słucham ptaszków, obserwuję wiewiórki w parku Łazienkowskim i spotykam miłą panią dziennikarkę     prezydent           Życie kobiet w Polsce musi być lepsze. A to kwiaty dla pań                                  Drogie panie, jeśli ...                                                        czytaj dalej  »          Słucham ptaszków, o polityce nie myślę    Pytany, jak długo zajmuje mu przejście z Belwederu, gdzie mieszka, do Pałacu Prezydenckiego, prezydent odpowiedział: - Jak są światła przyjazne to 45 minut, jak nieprzyjazne to 50 minut. Po drodze patrzę na niebo, słucham ptaszków, obserwuję wiewiórki w parku Łazienkowskim i spotykam miłą panią dziennikarkę - powiedział Komorowski.    Nie dał się namówić na polityczny komentarz dotyczący wyników rozmów koalicyjnych ws. reformy emerytalnej. W poniedziałek wieczorem na ten temat rozmawiało kierownictwo PO i PSL. - Staram się w czasie spaceru nie rozmyślać o polityce - odpowiedział prezydent. A co Pan radzi premierowi? - nie poddawała się reporterka. - Spacerować, spacerować - odpowiadał Bronisław Komorowski.   mn/tr/k
Nowa lista leków refundowanych. MZ: Zmiany korzystne m.in. dla cukrzyków                                              113 nowych leków, w tym trzy dotychczas nierefundowane, znalazło się na opublikowanej przez Ministerstwo Zdrowia liście leków refundowanych. Ceny spadły dla 814 leków a wzrosły dla 227. Czwarta w tym roku lista leków refundowanych będzie obowiązywała od 1 lipca.                       Ministerstwo Zdrowia poinformowało, że na liście znalazły się trzy nowe substancje czynne dotychczas nie refundowane, w tym dwa analogi insulin długo działających: Insulinum glargine (nazwa handlowa Lantus) i Insulinum detemirum (nazwa handlowa Levemir). Pierwszy dotyczy cukrzycy typu 1 u dorosłych, młodzieży i dzieci od sześciu lat, a drugi cukrzycy typu 1 u dorosłych, młodzieży i dzieci w wieku od dwóch lat. Refundowany będzie także preparat Tafluprostum (nazwa handlowa Taflotan) stosowany przy obniżaniu podwyższonego ciśnienia śródgałkowego w leczeniu jaskry. Dla 12 produktów dodano nowe wskazania..   Nowe leki w chemioterapii         Budżet oszczędził miliony na lekach                                 Narodowy Fundusz Zdr...                                                        czytaj dalej  »        Na liście znalazło się również pięć nowych leków stosowanych w chemioterapii:  Melphalanum (nazwa handlowa Alkran), Chlorambucilum (nazwa handlowa  Leukeran), Busulfanum (nazwa handlowa Myleran), Tioguaninum (nazwa  handlowa Lanvis), Isotretinoinum (nazwa handlowa Isoderm). Resort  zdrowia poinformował, że na skutek wniosku o skrócenie terminu  obowiązywania decyzji refundacyjnej z powodu braku dostępności na  polskim rynku, nie znalazł się lek Bleomycin Teva. Jednocześnie objęto refundacją  lek, zawierający tę samą substancję - Bleomedac. Ministerstwo Zdrowia zapewnia, że w  związku z tym potrzeby chemioterapii dotyczące stosowania bleomycyny  pozostaną zabezpieczone.   Usunięte leki           Aptekarze:  Sprzedajemy leki z refundacją ryzykując własne pieniądze                                  - Też mieliśmy posta...                                                        czytaj dalej  »        Na liście nie znalazły się takie leki jak  Ranigast, Ranitidinum, Lisonid, Benazeprilum, Lisonid, Benazeprilum, Clexane,   Enoxaparinum natricum , roztwór do wstrzykiwań 100 mg/ml, Diroton,  Lisinoprilum, tabl.10mg, Epilania, Topiramatum, tabl. powl. 25mg,  Epilania, Topiramatum, tabl. powl. 50mg, Epilania, Topiramatum, tabl.  powl. 100mg, Epilania, Topiramatum, tabl. powl. 200mg. Resort zapewnia, że usunięcie tych leków nie pogorszy dostępu  pacjentów do leczenia zawartymi w nich substancjami czynnymi, ponieważ  mają one szereg refundowanych odpowiedników na podobnym poziomie  cenowym.   Nowa lista od 1 lipca       Czwarta tym roku lista zacznie obowiązywać od 1 lipca. Zgodnie z  ustawą refundacyjną musi być ona aktualizowana co dwa miesiące i jest  publikowana w formie obwieszczenia Ministerstwa Zdrowia. Od stycznia leki refundowane mają  urzędowe ceny i marże.  Resort zdrowia przypomina, że pacjent powinien być poinformowany  przez aptekarza o możliwości nabycia tańszego zamiennika leku,  przepisanego przez lekarza. MZ podkreśla, że większość leków posiada  swoje tańsze odpowiedniki, które nie powodują żadnej różnicy  terapeutycznej.
 Jest pan bezcennym dobrem narodowym                                               - Jest pan bezcennym dobrem nie tylko narodowym, ale też bezcennym dobrem w życiu wielu z nas - w ten sposób premier Donald Tusk zwrócił się do Władysława Bartoszewskiego, który tego dnia obchodzi 90. urodziny. W jubileuszu, który miał bardzo uroczystą oprawę, uczestniczyli liczni politycy, w tym ministrowie i ludzie kultury. Prezydent i premier przybyli na Zamek Królewski w towarzystwie małżonek.                    Tusk, rozpoczynając swoje wystąpienie na Zamku Królewskim, zaznaczył, że na tle takiej biografii jak Bartoszewskiego, wszystkie słowa wypadają blado. Premier zaznaczył, że część z obecnych na sali wchodzi w wiek, kiedy traci się naturalne drogowskazy, takie jak dziadkowie, czy rodzice. - Ale my jesteśmy (...) szczęściarzami, bo mamy prawa - powiedział.           Lekcje Bartoszewskiego  w TVN24                                 Mówi się, że jego ży...                                                        czytaj dalej  »        I dodał: - W ostatnich latach (...) traktowaliśmy pana niezmiennie jak serdeczny i wyjątkowy drogowskaz w życiu i pracy. Zwracając się do małżeństwa Bartoszewskich premier powiedział: - Droga pani Zofio, panie Władysławie, my wszyscy was po prostu bardzo kochamy.     Piękny życiorys   Z kolei prezydent Bronisław Komorowski zwrócił uwagę na bogaty życiorys jubilata. - Nie ma drugiego człowieka, który miałby taki bogaty, piękny życiorys - powiedział prezydent Komorowski. I zwrócił się do Bartoszewskiego słowami. - Szanowny Jubilacie, panie ministrze, Władku kochany.        Życiorysu nie dostaje się, nie kupuje się w sklepie, trzeba go samemu wykuć, wyrąbać idąc przez niełatwą rzeczywistość.    komorowski    - Twój wybitny przyjaciel Jan Nowak-Jeziorański powiedział, że nie zna drugiego takiego człowieka, który miałby taki bogaty i piękny życiorys. Życiorysu nie dostaje się, nie kupuje się w sklepie, trzeba go samemu wykuć, wyrąbać idąc przez niełatwą rzeczywistość - mówił prezydent. Dodał, że wszyscy z czystym sumieniem i głębokim przekonaniem mogą te słowa powtórzyć.    Jak zaznaczył, Bartoszewski zawsze w życiu kierował się  niesłychanie silną busolą, kompasem, który pokazuje, gdzie jest słuszna sprawa, słuszna strona . - Nie wszystkim się to udawało. Tobie Władku udało się przez tyle, tyle lat stawać po stronie słusznej sprawy - podkreślił Komorowski. Życzył jubilatowi  Plurimos Annos . Wręczył Bartoszewskiemu medal z jego wizerunkiem i napisem:  Temu, który odważył się być niepokorny .      Lubię ludzi     Sam Bartoszewski mówił do zebranych gości, że jego receptą na życie jest  recepta umiarkowanego realisty-optymisty, lubię życie i lubię ludzi, lubię ludzi takimi, jakimi są . Podkreślił także, że bardzo lubi młodych ludzi, bo oni są przyszłością. Jubilat mówił o ciągłości                Prof. Bartoszewski zareagował na słowa Sikorskiego o Powstaniu                                 Życzyłbym panu Sikor...                                                        czytaj dalej  »        pokoleń między tymi, którzy są przyszłością, a tymi, którzy są przeszłością. - Oby z tego łańcucha pokoleń wyciągać dobre doświadczenia z poprzedniego ogniwa oraz starać się zrozumieć przyczyny złych, błędnych działań i omijać je - powiedział jubilat.    Bartoszewski przypomniał, że pierwszą książką jaką wydał w Trzeciej Rzeczpospolitej była publikacja zatytułowana  Warto być przyzwoitym  (taki też tytuł nadano niedzielnej uroczystości na Zamku Królewskim). - Myślę, że po kilkudziesięciu latach nie zmieniłem zdania i sądzę, że nie zdążę już go zmienić na tym świecie, że trzeba odróżniać pojęcia wartości i opłacalności. Na pewno warto być przyzwoitym, a czy to się dorywczo opłaca, to już zupełnie inna sprawa - powiedział.    Odnosząc się do swoich innych tekstów podkreślił, że niczego co napisał nie żałuje. - Do największych radości mojego życia publicznego, ale i osobistego zaliczam, że - chcę to tutaj wyznać z perspektywy napisania ponad 2 tys. tekstów drukowanych, mniejszych i większych oraz 40 książek - nie żałuję ani jednego słowa od strony niewierności czy rozmijania się z wartościami - zaznaczył. Bartoszewski podziękował za wszystkie słowa, które pod jego adresem padły podczas uroczystości.     Gratulacje ze świata          Mamy Bartoszewskiego i nie zawahamy się go użyć                                  - Mając do rozwiązan...                                                        czytaj dalej  »        Z okazji urodzin Bartoszewskiego listy gratulacyjne napisali prezydenci Francji, Austrii i Izraela, a także kanclerz Niemiec. Fragmenty listów zostały odczytane podczas uroczystości. Życzenia w telegramie gratulacyjnym przekazał też jubilatowi papież Benedykt XVI.    Kanclerz Niemiec Angela Merkel podkreśliła w swoim liście wkład Bartoszewskiego w stan stosunków polsko-niemieckich, które - jak zaznaczyła -  są dzisiaj o wiele lepsze niż kiedykolwiek wcześniej .  Uosabia pan gotowość do pojednania, współpracy ukierunkowanej na przyszłość, mimo doznanych krzywd i wielu przeciwności  - podkreśliła Merkel.    Z kolei prezydent Francji Nicolas Sarkozy podkreślił:  Pozwalam sobie skorzystać z tej okazji i złożyć panu hołd, jako Europejczykowi z przekonania (...). Był pan jednym z pierwszych, którzy zrozumieli, że Europa to przede wszystkim pojednanie . Jego zdaniem,     Uosabia pan gotowość do pojednania, współpracy ukierunkowanej na przyszłość, mimo doznanych krzywd i wielu przeciwności.    merkel    Bartoszewski należy do ludzi, którzy uratowali honor Europy  w najczarniejszych dniach jej dziejów  i powinien być wzorem dla wszystkich młodych Europejczyków.    Prezydent Izraela Szimon Peres podkreślił, że nazwisko Bartoszewskiego jest w Izraelu synonimem wielkiego przyjaciela, człowieka honoru i godności.  Jestem dumny, że mogę cię zaliczać do moich przyjaciół  - zaznaczył w swoim liście.  Życzę ci wszystkiego najlepszego (...), nie tylko zgodnie z polską tradycją - stu lat - ale także zgodnie z tradycją żydowską, która pozwala nawet na więcej - lat stu dwudziestu  - napisał Peres.     Cenimy pana jako wspaniałą osobowość, wielkiego europejczyka i niepodważalnego świadka czasu przeciwko dyktaturze i za humanizmem  - zadeklarował z kolei w życzeniach dla jubilata prezydent Austrii Heinz Fischer.    Władysław Bartoszewski to polityk, działacz społeczny, historyk, dziennikarz, pisarz, więzień Auschwitz, żołnierz Armii Krajowej, działacz Polskiego Państwa Podziemnego, uczestnik Powstania Warszawskiego, dwukrotnie minister spraw zagranicznych, kawaler Orderu Orła Białego, obecnie sekretarz stanu w Kancelarii Prezesa Rady Ministrów odpowiadający za dialog międzynarodowy.      LEKCJA BARTOSZEWSKIEGO   mn\mtom
 Najstarsza córa kościoła  pozwoli gejom na ślub                                              - Nowy rząd Francji jest za zalegalizowaniem małżeństw i adopcji dla par homoseksualnych - poinformował w piątek premier Francji Jean-Marc Ayrault, zaznaczając przy tym zmiany istotne zmiany społeczne, jakie zachodzą w tym - tradycyjnie katolickim - kraju.                           Ta parada wciąż jest potrzebna                                  Setki tysięcy gejów ...                                                        czytaj dalej  »        Francois Hollande, który w maju objął urząd prezydenta, podczas kampanii zobowiązał się do zalegalizowania małżeństw osób tej samej płci, jednak nie podał w tej kwestii żadnych ram czasowych.  "Rząd w ciągu najbliższych kilku miesięcy skupi się na walce z dyskryminacją ze względu na orientację seksualną i tożsamość płuciową, co zakładał w swojej kampanii" - podaje w oświadczeniu Ayrault. Konserwatyści z UPD, pod wodzą byłego prezydenta Nicolasa Sarkozy'ego, niewiele mogą zrobić, by zatrzymać członków opozycji.   Ułatwienia dla homoseksualistów         Geje też mieli swoje mistrzostwa                                  Podczas gdy Europa ż...                                                        czytaj dalej  »        Wcześniej tego samego dnia młodszy minister ds. rodziny Dominique Bertinotti, oznajmił w dzienniku "Le Parisien", że projekt ustawy o małżeństwach homoseksualnych i adopcjach przez nie dokonywanych zostanie przekazany do ratyfikacji jeszcze w tym roku.  Na jesieni planowane jest podjęcie rozmów dotyczących ułatwienia życia osobom transseksualnym, które we francuskiej administracji często spotykają się z trudnościami, gdy chcą zmienić nazwisko i płeć.   Z katolickimi korzeniami   Prawo przyznania pełnego statusu małżeństw par homoseksualnych postawiłoby Francję w tej samej linii co Dania, Portugalia, Hiszpania, Belgia, Holandia i Szwecja.        Anglikanie: małżeństwa homoseksualne  nieracjonalne                                  Hierarchowie anglika...                                                        czytaj dalej  »        Byłoby to też przykładem głębokiej zmiany w społeczeństwie francuskim, w którym wciąż ponad dwie trzecie osób określa siebie jako katolików wg sondażu z 2010 roku. Jednak coraz mniej ankietowanych praktykuje konserwatywne nauki kościoła rzymskokatolickiego dotyczące seksualności czy potępiające homoseksualizm. Francuzi coraz rzadziej chodzą również do kościoła.  Aż 60 proc. Francuzów jest za zmianą obecnej definicji małżeństwa, ale już nie wypowiadają się tak chętnie o rozszerzaniu praw dla homoseksualistów. W wielu dziedzinach życia jest to wciąż tematem tabu.   Prekursorzy   Prawo małżeństw dla gejów i lesbijek dałoby Hollande'owi możliwość kontynuacji zmian społecznych jakie zapoczątkował jego socjalistyczny poprzednik, prezydent Francois Mitterand - za jego rządów po raz pierwszy we Francji kobieta stanęła na czele ministerstwa oraz zniesiono karę śmierci.  Analitycy uważają, że debata na temat praw homoseksualnych może być sposobem na odwrócenie uwagi od spraw ekonomicznych, które decydują o spadku popularności Hollande'a.
ZAiKS ogłasza abolicję w sprawie praw autorskich                                              Z abolicji, ogłoszonej przez Stowarzyszenie Autorów ZAiKS, będą mogli skorzystać ci użytkownicy utworów, którzy nie uzyskali do tej pory zgody twórców na ich używanie. Warunkiem jest podpisanie umowy licencyjnej i zapłacenie za bezumowne korzystanie z twórczości.                    - Użytkownicy utworów, którzy chcą skorzystać z abolicji, powinni zgłosić się do ZAiKS-u w dniach od 23 do 30 kwietnia - poinformował dyrektor generalny stowarzyszenia Krzysztof Lewandowski podczas konferencji prasowej w Warszawie. W ten sposób ZAiKS włącza się w obchody międzynarodowego dnia książki i praw autorskich, który przypada 23 kwietnia.     Zapłata za abolicję     Zmiany w prawie autorskim powinny zmierzać do tego, żeby zapewnić internautom bezpieczeństwo korzystania z tego, co jest dostępne w sieci.    Krzysztof Lewandowski      Jak zapowiedział dyrektor, ZAiKS odstąpi od dochodzenia roszczeń z tytułu korzystania z twórczości bez pozwolenia. W zamian za abolicję ci, którzy bez umowy licencyjnej publicznie wykonują lub odtwarzają utwory, będą musieli zapłacić za cały okres bezprawnego wykorzystywania utworów oraz podpisać umowę licencyjną na dalsze użytkowanie utworów tych twórców, których reprezentuje ZAiKS. Do skorzystania z abolicji stowarzyszenie namawia także wykorzystujących utwory za pośrednictwem internetu.     Boni i Zdrojewski  w obronie kreatywności     Z okazji międzynarodowego dnia książki i praw autorskich w siedzibie ZAiKS-u przy ul. Hipotecznej w Warszawie odbędzie się w poniedziałek debata pod hasłem  W obronie kreatywności . Do rozmów na temat sytuacji polskich twórców zostali zaproszeni m.in. minister administracji i cyfryzacji Michał Boni, minister kultury i dziedzictwa narodowego Bogdan Zdrojewski oraz doradca prezydenta ds. praw autorskich Krzysztof Król.      Artyści zarabiają bardzo mało         ZAIKS nie uznał moich utworów .  Pani coś zmyśla                                  Podczas debaty o ACT...                                                        czytaj dalej  »        Propozycje zmian w przepisach budzą niepokój przewodniczącego zarządu Stowarzyszenia Autorów ZAiKS Janusza Foglera. Obawia się on szczególnie zniesienia naliczania 50-proc. kosztów uzyskania przychodu przez twórców i zastąpienia go systemem kwotowym.    Jego zdaniem, artyści są grupą zawodową wymagającą szczególnego traktowania, ponieważ wbrew powszechnej opinii, twórcy zarabiają bardzo mało. Jedynie ponad 2 proc. polskich autorów osiąga dochód ponad 85 tys. zł rocznie.     Wszystko dla internautów   Lewandowski zapowiedział, że stowarzyszenie ogłosi w poniedziałek własne propozycje zmian w prawie autorskim i w zakresie podatków. - Zmiany w prawie autorskim powinny zmierzać do tego, żeby zapewnić internautom bezpieczeństwo korzystania z tego, co jest dostępne w sieci, a jednocześnie, żeby wszyscy, którzy wykorzystują cudzą twórczość do celów komercyjnych, zawodowych, zarobkowych, marketingowych, byli odpowiednio ścigani - powiedział dyrektor. Podkreślił jednak, że  pewnego doprecyzowania wymaga kwestia dozwolonego użytku .     Wykorzystanie na własny użytek bez konsekwencji       ACTA już podpisana                                 Polska ambasador w T...                                                        czytaj dalej  »        Według Lewandowskiego, ZAiKS nie chce ścigać internautów, którzy nie wykorzystują twórczości do celów komercyjnych, lecz uregulować prawo autorskie, które przestało się sprawdzać w świecie cyfrowym, gdzie zarabianie na cudzej twórczości pozostaje często bezkarne. Lewandowski tłumaczył, że dochodzenie praw autorów w internecie jest niezwykle trudne ze względu na problemy w ściganiu tego rodzaju przestępstw.     Dzień książki i praw autorskich w ZAiKS-ie   W poniedziałek międzynarodowy dzień książki i praw autorskich będzie obchodzony we wszystkich 13 placówkach okręgowych Stowarzyszenia Autorów ZAiKS. W ramach dnia otwartego praw autorskich twórcy i użytkownicy utworów będą mogli uzyskać darmowe porady i informacje m.in. na temat uzyskiwania licencji, zgłaszania i rejestrowania utworów oraz tabel wynagrodzeń.    Przygotowany niedawno przez resort finansów projekt przewiduje ograniczenie zryczałtowanych 50-proc. kosztów uzyskania przychodów, z których dziś najczęściej korzystają artyści i twórcy. Nie będą one mogły przekroczyć kwoty 42 tys. 764 zł rocznie.   zś//gak/k
Wpadki, przemówienia, owacje i gwizdy                                              Co roku nominowani do Oscara otrzymują 8-minutowe nagranie, na którym Tom Hanks instruuje ich, jak w godny i nie za długi sposób odebrać statuetkę. Na szczęście, czasem na gali pojawiają się spontaniczne, nieoczekiwane i skandaliczne zachowania i wypowiedzi. Oto te najbardziej niezapomniane.                     Chciałbym podziękować …  - te dwa słowa pojawiają się w 99,9 proc. wszystkich wystąpień podczas oscarowych nocy. Ale miliony telewidzów oglądających ceremonię najbardziej czekają na te wypowiedzi, które paść nigdy nie powinny. Kto w historii imprezy zadziwił najbardziej?     Zaklął do kamer, krzyczał na prezydenta   Pierwsza wpadka w oscarowej historii wydarzyła się w 1934 roku, podczas szóstej ceremonii. Will Rogers otwierając kopertę dla najlepszego reżysera, krzyknął:  Chodź i weź ją, Frank! . Frank Capra nie wahał się ani chwili i ruszył po statuetkę. W połowie drogi okazało się, że Oscara otrzymał... Frank Lloyd za  Kawalkadę .                 Samuel L. Jackson też powiedział coś, czego potem żałował. Gdy w 1995 roku ogłoszono, że Oscar za drugoplanową rolę wędruje do Martina Landaua, gwieździe  Pulp Fiction  w przypływie emocji wymsknęło się… przekleństwo. – Shit! - zaklął do kamer.    Siedem lat później na to, co mówi, nie uważał też kontrowersyjny dokumentalista, Michael Moore. Odbierając nagrodę za  Zabawy z bronią  świadomie zaatakował urzędującego wówczas prezydenta USA. - Żyjemy w fikcyjnych czasach. Żyjemy w czasach, kiedy mamy fikcyjne rezultaty wyborów i fikcyjnego prezydenta. Żyjemy w czasach, kiedy ktoś wysyła nas na wojnę z fikcyjnych powodów. Jesteśmy przeciwko tej wojnie, panie Bush. Wstyd mi za pana – wołał ze sceny.    Buczenie, gwizdy i oklaski – tak zareagowała sala na słowa reżysera. Jego ostatnie zdanie zagłuszyła oskarowa orkiestra.                  Mówiła za długo   Po tej historii, rok później transmitująca ceremonię telewizja ABC zdecydowała się na pięciosekundowe opóźnienie emisji w stosunku do rzeczywistego czasu. Ta sztuczka techniczna umożliwia  ocenzurowanie  kontrowersyjnych wydarzeń w czasie gali.    Mimo to Seanowi Pennowi, podczas odbierania Oscara za rolę w  Rzece tajemnic , udało się przemycić polityczne przesłanie. - Oczywiste jest to, że nie ma czegoś takiego jak najlepszy aktor, podobnie jak nie było broni masowego rażenia w Iraku – powiedział na scenie.    Greer Garson w 1941 roku przyczyniła się do innej zmiany w ceremonii. Aktorka, zdobywając Oscara za tytułową rolę w  Pani Miniver , dziękowała 6 minut i do dziś przemówienie uchodzi za rekordowo długie w historii imprezy.                   Po tej męce dla zebranych na sali, jak i dla telewidzów, wprowadzono restrykcję dotyczącą czasu podziękowań – może trwać 45 sekund. Co więcej, teraz nominowani otrzymują 8-minutowe nagranie, na którym sam Tom Hanks instruuje, jak w godny sposób odebrać Oscara i zmieścić się w czasie.    W 2001 roku Julia Roberts postanowiła złamać tę zasadę. Odbierając upragnioną statuetkę za  Erin Brockovich  z góry zapowiedziała, że będzie mówić długo, ponieważ… nigdy już może się tu nie znaleźć. Z uśmiechem poinstruowała więc dyrygenta orkiestry, żeby odłożył batutę i wstrzymał się jeszcze z muzyką, która miała ją zagłuszyć.     Skakał po krzesłach   Dwa lata później Adrien Brody był tak zaskoczony i przejęty zdobyciem Oscara za rolę w  Pianiście  Romana Polańskiego, że zaniemówił. Wchodząc na scenę chwycił statuetkę i wręczającą mu ją Halle Berry, by obdarować aktorkę namiętnym pocałunkiem.                 Pełen wyznań do kolegów z planu zdjęciowego był Cuba Gooding Jr. W 1996 roku, gdy nagrodzono go za drugoplanową rolę w  Jerry Maguire , krzyczał z radości do mikrofonu: - Kocham Cię, Tomie Cruise. Kocham cię, bracie! Kocham cię, stary! Wszystkich. Kocham was wszystkich. Kocham. Wszystkich, którzy brali w tym udział! Kocham! Kocham! Wszystkich!.    Ale w ekspresji i spontaniczności przebił go dwa lata później nieokiełznany Włoch – Roberto Beningi. Tak się ucieszył z Oscara za rolę w  Życie jest piękne , że skakał po krzesłach na widowni, by jak najszybciej dotrzeć na scenę. Gdy mu się to wreszcie udało, nastąpił ciąg osobliwych podziękowań. - Chciałbym być Jupiterem! Porwać wszystkich na niebieski firmament, i tam się ze wszystkimi kochać – wołał rozemocjonowany.                  Ze sceny swatała swoje dziecko   Zaś Martin Scorsese, pomijany dotąd wielokrotnie przez członków Akademii, nie dowierzał. - Możecie jeszcze raz sprawdzić kopertę? - zapytał w 2007 roku, gdy odbierał Oscara za reżyserię  Infiltracji . Gdy Francis Ford Coppola, Steven Spielberg i George Lucas wręczali mu statuetkę publiczność w Kodak Theater przywitała laureata owacją na stojąco.    Aktorka jego wcześniejszego filmu – Cate Blanchett - odbierając Oscara za rolę drugoplanową w  Aviatorze  w 2005 roku podziękowała reżyserowi w pamiętny sposób: - Dziękuję Martinowi Scorsese. Mam nadzieję, że mój syn poślubi twoją córkę.    Woody Allen też dziękował. - Dziękuję bardzo. To zupełnie mi wynagradza rewizję osobistą – reżyser naśmiewał się z nasilonej ochrony podczas oscarowej gali.                 Rekordzista w ilości nominacji (12.) - Jack Nicholson – odbierając jednego z trzech swoich Oscarów w karierze za  Lot nad kukułczym gniazdem , zdradził swoją teorię, dlaczego go uhonorowano. - Myślę, że to dowodzi, że w Akademii Filmowej jest tyle samo świrów, co wszędzie indziej – powiedział aktor, który grał bohatera zakładu psychiatrycznego.     Zabrała do sypialni jedynego nagiego mężczyznę   Nie wszyscy laureaci chcieli odebrać Oscara i za niego dziękować. Katherine Hepburn, choć dostała cztery, po żadnego nie przyszła. Marlon Brando też bojkotował ceremonię. Allen kiedyś się nie pojawił, bo wolał grać na klarnecie w klubie w Nowym Orleanie.    Tymczasem Melissa Etheridge, po zdobyciu Oscara za najlepszą filmową piosenkę w 2007 roku, była gotowa iść na duże wyrzeczenia. - To jedyny nagi mężczyzna, jaki kiedykolwiek trafi do mojej sypialni – wyznała piosenkarka, która nie ukrywa homoseksualnej orientacji.     Relację z gali wręczenia tegorocznych Oscarów śledź w tvn24.pl w nocy z 26/27 lutego.      ZOBACZ PEŁNĄ LISTĘ NOMINACJI     Wszystko o tegorocznych Oscarach na  www.tvn24.pl/oscary2012    Agnieszka Kowalska//kdj/k
Kamiński: Kurator w PZPN nawet za cenę wykluczenia z rozgrywek                                              PZPN nie wykonuje swoich zadań, jest przeżarty korupcją i patologiami. Warto wprowadzić do niego kuratora, nawet licząc się z tym, że na jakiś czas zostaniemy wykluczeni z rozgrywek międzynarodowych - uważa wiceprezes PiS i były szef CBA Mariusz Kamiński.                     W rozmowie z RMF FM Kamiński przyznał, że wprowadzenie kuratora "to bardzo trudna sprawa zważywszy na to, jak  funkcjonuje FIFA, jak funkcjonuje UEFA". - Jest to bardzo trudne, ale  czasami warto zaryzykować w imię przyszłości - powiedział poseł.          Nie ma mocnych na latoludków i leśnych dziadków                                  - Déjà vu, to się po...                                                        czytaj dalej  »        Za wszelką cenę   Były szef CBA krytycznie ocenił kondycję PZPN. Jego zdaniem warto zaryzykować z kuratorem. - Jeśli oceniamy, że sytuacja w PZPN-ie jest od wielu lat dramatyczna  i patologiczna, a taka się wydaje, że jest, to myślę, że warto - stwierdził Kamiński.  Jest jednak warunek. - Że będzie ogólny consensus polityczny, że nie będzie to wykorzystywane do  walk w świecie politycznym, że będzie też akceptacja i zgoda milionów  Polaków, którzy są kibicami piłki nożnej, że w tym momencie podejmujemy  bardzo twarde decyzje, licząc się z tym, że być może na  jakiś czas będziemy wykluczeni z rozgrywek - zaznaczył.         Po meczu z Czechami  Lato postarzał się 10 lat                                  - Mnie go w ogóle tr...                                                        czytaj dalej  »        W kręgu podejrzeń   Kamiński ocenił też, że "w kręgu korupcyjnych podejrzeń był też Grzegorz Lato". - Były te słynne  rozmowy nagrane przez innych działaczy PZPN-u, gdzie była mowa o jakichś  bardzo niejasnych sytuacjach finansowych - przypomniał wiceszef PiS.  Zaznaczył jednak, że w czasach kiedy był szefem CBA, Biuro nie interesowało się prezesem PZPN. - Nie, akurat Grzegorzem Lato - ja sobie nie przypominam. Natomiast, kiedy  kierowałem tą instytucją (CBA-red.) około 200 piłkarzy, działaczy PZPN-u było  zatrzymanych przez CBA i miało postawione zarzuty - stwierdził Kamiński.
Miliardy odszkodowania za największe oszustwo zdrowotne w historii USA                                              Farmaceutyczny gigant GlaxoSmithKline (GSK) zapłaci 3 miliardy dolarów kary za - jak to określają amerykańskie media - największe oszustwo dotyczące opieki zdrowotnej w historii USA.                     Zgodnie z ugodą z rządem USA koncern przyznał się do promowania antydepresantu Paxil pacjentom poniżej 18 roku życia, choć dopuszczalny jest on tylko dla dorosłych.  GSK musiał się też uderzyć w piersi i przyznać, że promował inny swój antydepresant - Wellbutrin - do zastosowań, do których nie został przeznaczony (utrata wagi, dysfunkcje seksualne). Takie praktyki nazywane są w nomenklaturze amerykańskiej jako off-label marketing.  Kolejny zarzut dotyczył przekupywania lekarzy, w tym oferowania im wakacji na Hawajach czy fundowania biletów na koncerty Madonny.                Lekarze korumpowani? Bada CBA                                 Pieniądze dla lekarz...                                                        czytaj dalej  »        W zamian mieli oni przepisywać pacjentom leki koncernu.   Ogromna kara i rządowa "lupa"   Jak pisze BBC, ogromna kara ma pokryć kary kryminalne i cywilne zasądzone przed sądami federalnymi lub stanowymi.  Częścią ugody z prokuraturą jest też zgoda na to, by przez pięć najbliższych lat GSK znajdował się pod lupą specjalnych przedstawicieli rządu.   Andrew Witty, dyrektor koncernu powiedział: "Nauczyliśmy się na błędach, które popełniliśmy". - Gdzie to okazało się konieczne, usunęliśmy pracowników, którzy zachowywali się niewłaściwie - zapewnił.
Ukłony dla Radwańskiej. Prasa: zagrała pięknie                                               Brytyjska prasa komplementuje Agnieszkę Radwańską i przeprasza, że nie do końca wierzyła w  drobną dziewczynę z Krakowa , która mimo przegranej dzielnie stawiała czoła Serenie Williams. Komentarze po finale kobiet w Wimbledonie zeszły jednak nieco na drugi plan, bo całe królestwo modli się za Andy'ego Murraya.                     "Młoda pretendentka zmusiła wielką mistrzynię do maksymalnego wysiłku i wzniesienia się na wyżyny jej siłowego tenisa. To, co pokazała Serena było niesamowite i wspaniałe. Jednak trudno nie zauważyć świetnej gry 23-latki z Krakowa, która sprawiła, że obejrzeliśmy jeden z najciekawszych finałów ostatnich lat" - napisał Barry Flatman w "The Sunday Times".    Ten spektakl, zanim się jeszcze zaczął, był rozpisany na jedną aktorkę, która miała prowadzić grę i szybko zakończyć widowisko. Jednak skazana przez wszystkich na drugoplanową rolę Radwańska nie ustępowała jej w niczym. Tylko na początku miała tremę, ale gdy opanowała nerwy ujęła za serca widzów piękną stylową grą w drugim secie. Trzeci akt zapowiadał się jeszcze bardziej ekscytująco i taki był w pierwszych gemach. Jednak później debiutująca na największej scenie Polka wyraźnie osłabła, ale trudno się dziwić skoro walczyła także z chorobą.    "The Sunday Telegraph"      Sobotni mecz był pierwszym trzysetowym finałem w Londynie od 2006 roku. Trwał ponad dwie godziny i zakończył się wygraną Amerykanki 6:1, 5:7, 6:2, która w Wimbledonie triumfowała po raz piąty, a w Wielkim Szlemie - już 14.  "To był trochę symboliczny finał. Z jednej strony 'stara' mistrzyni, której kariera powoli dobiega końca. Z drugiej młodość, świeżość i niesamowita technika, która długo stawiała opór sile rywalki. Do tego Agnieszka od kilku dni walczyła z chorobą. Od początku tygodnia miała kłopoty z gardłem i oddychaniem, aż wreszcie dwa dni przed finałem zaniemówiła. Mimo to zagrała pięknie i stylowo, dokładnie tak, jak uwielbia wimbledońska trawa" - dodał Flatman.   Finał jak opera Wagnera   Większość gazet cytuje telewizyjną wypowiedź Johna McEnroe, który uznał Serenę za "największą z największych w historii kobiecego tenisa". Jednak oprócz opisów jej zwycięskiej drogi, można znaleźć i ukłony w stronę Polki.  Oliver Brown w "The Sunday Telegraph" porównał sobotni finał do wielkich oper Wagnera.  "Ten spektakl, zanim się jeszcze zaczął, był rozpisany na jedną aktorkę, która miała prowadzić grę i szybko zakończyć widowisko. Jednak skazana przez wszystkich na drugoplanową rolę Radwańska nie ustępowała jej w niczym. Tylko na początku miała tremę, ale gdy opanowała nerwy ujęła za serca widzów piękną stylową grą w drugim secie. Trzeci akt zapowiadał się jeszcze bardziej ekscytująco i taki był w pierwszych gemach. Jednak później debiutująca na największej scenie Polka wyraźnie osłabła, ale trudno się dziwić skoro walczyła także z chorobą" - obrazowo opisał finał.  Były australijski tenisista Pat Cash, który w sobotę rano martwił się na antenie BBC, że kobiecy finał może nie trwać nawet godziny, w swoisty sposób przeprosił Polkę w minifelietonie w "The Mail on Sunday".   Przeprosiny dla Polki        Isia  przegrała. Wstydu nie przyniosła                                  Wimbledonu Agnieszka...                                                        czytaj dalej  »        "Przyznaję, że nie wierzyłem, iż ta drobna dziewczyna jest w stanie stawić większy opór potężnej Serenie, ale nie byłem w tym odosobniony. Jednak widząc jej grę zrozumiałem, że nie przypadkiem jest numerem trzy w rankingu. To, co pokazała w swoim pierwszym wielkoszlemowym finale, idealnie pasowało do Kortu Centralnego w Wimbledonie. Myślę, że jeszcze nie raz wystąpi w finałach największych turniejów. Na pewno drugi raz jej już nie zbagatelizuję" - podkreślił.  Rozstrzygnięcie rywalizacji tenisistek zeszło jednak na dalszy plan wobec niedzielnego finału mężczyzn. W nim o siódmy wimbledoński tytuł walczy Szwajcar Roger Federer ze Szkotem Andym Murrayem.  "Andy modli się za ciebie cała Wielka Brytania", "Andy wierzymy w ciebie", "Andy tworzysz naszą historię", "Jesteśmy z tobą Andy", "Musisz Andy!", "Andy nie możesz nas zawieść" - to najbardziej rzucające się w oczy tytuły, jakie przewinęły się przez czołówki brytyjskich gazet w weekend.  Murray jest pierwszym tenisistą brytyjskim w finale Wimbledonu od 1938 roku, kiedy udało się to Bunny'emu Austinowi. Dwa lata dłużej gospodarze czekają na triumf swojego zawodnika, bowiem jako ostatni dokonał tego w 1936 roku Fred Perry.
Adele: Nową piosenkę wydam jeszcze w tym roku                                              Adele pracuje nad kolejnymi piosenkami, ale - jak zapewniła - nie będą kontynuacją tych z jej bestsellerowego albumu  21 . - Przed końcem roku wydam nowy singiel - obiecała w wywiadzie dla francuskiej stacji radiowej. Wyznała również, że chciałaby nagrać duet z Beyonce, którą podziwia.                    - Nowa piosenka prawdopodobnie wyjdzie na rynku pod koniec roku, ale na album trzeba będzie poczekać co najmniej dwa lata. Gdybym sama nie pisała swoich piosenek, płyta byłaby gotowa już w przyszłym tygodniu, ale ja muszę to wszystko stworzyć! To zajmuje trochę czasu - powiedziała Adele w wywiadzie dla znanej francuskiej stacji radiowej NRJ.    Przerwa jest też jej potrzebna z innego powodu. - Muszę mieć czas dla siebie i trochę pożyć. Miałam dobre dwa lata pomiędzy moją pierwszą i drugą płytą, więc tak będzie i tym razem - dodała.          Zapewniła także, że nie czuje presji, by powtórzyć sukces  21 , która do tej pory sprzedała się w 21 mln egzemplarzy na całym świecie, a jej autorce przyniosła sześć nagród Grammy i dwie Brit Awards. - Nie sądzę, bym czuła ciśnienie podczas pracy nad następnym albumem. Bo wiem, że to, co się stało z  21  było tak rzadkie, że nie jest możliwe, by to powtórzyć - powiedziała.    24-latka wyznała, że chciałaby zaśpiewać w duecie z Beyonce. - Uwielbiam Beyonce, słucham jej od czasu, kiedy skończyłam 11 lat. Jej kariera jest godna pozazdroszczenia. Ale większość moich muzycznych inspiracji już nie żyje. Na duet z Ettą James jest za późno (legendarna wokalistka zmarła w styczniu - red.) - żałowała w rozmowie z NRJ.                   Przed występem uciekłam przez wyjście ewakuacyjne    Fenomen Adele próbuje rozszyfrować jej biografia, która niedawno ukazała się na rynku. W  Być jak… Adele  dziennikarka Caroline Sanderson na ponad 200 stronach śledzi losy artystki od dzieciństwa, przez lata spędzone w prestiżowej londyńskiej BRIT School for Performing Arts &amp; Technology i przełomowy występ w USA, aż po problemy z gardłem, które nieomal skończyły jej błyskotliwą karierę.    Autorka pisze, że Adele boi się latać samolotami, nie znosi kamer i paparazzich. Od początku walczy z gigantyczną tremą:  Przed każdym występem umieram ze strachu. Raz byłam tak roztrzęsiona, że uciekłam przez wyjście ewakuacyjne  - wyznaje Adele.    Piosenkarka zdradziła autorce jej biografii, że debiutancka płyta  19  powstała z rozpaczy po rozstaniu z chłopakiem, który nie dość, że ją zdradzał, to okazał się biseksualistą.  Wyszłam na tej historii bez porównania lepiej niż on: nagrałam multiplatynowy album, on nadal pracuje w sklepie z telefonami .    Gdy rozpadł się jej kolejny związek, nagrała  21 . O hicie  Rolling In The Deep  powiedziała:  Nigdy się nie złoszczę, ale wtedy była we mnie żądza mordu. Przyszłam do studia cała we łzach i powiedziałam do producenta:  Słuchaj, jak bije mi serce! Rytm piosenki odtworzył to bicie, coraz szybsze i szybsze .   am//bgr
Islamista u władzy,  ale Izrael liczy na współpracę                                              W obliczu zwycięstwa w w egipskich wyborach prezydenckich przedstawiciela wrogo nastawionego do Izraela Bractwa Muzułmańskiego, Tel Awiw stara się utrzymać delikatne status quo. Premier Benjamin Netanjahu wyraził nadzieję, że współpraca z Egiptem  na podstawie układu pokojowego  zostanie utrzymana.                       - Izrael liczy na kontynuowanie współpracy z egipskim rządem na podstawie porozumienia pokojowego, które odpowiada wspólnym interesom obu narodów i przyczynia się do regionalnej stabilności - głosi komunikat izraelskiego premiera.         Polskie MSZ liczy na stabilność w Egipcie                                 Przebieg wyborów pre...                                                        czytaj dalej  »        Nadzieja na spokój   Zaniepokojenie władz Izraela jest zrozumiałe, pomimo tego,  że prezydent elekt Egiptu Mohamed Mursi zobowiązał się do respektowania międzynarodowych zobowiązań.  Kilka godzin wcześniej miał on jednak powiedzieć w wywiadzie dla irańskiej agencji Fars, że Egipt zamierza "poddać rewizji porozumienie z Camp David", które tworzyło podstawę zawarcia traktatu pokojowego między Egiptem a Izraelem w 1979 roku i do dzisiaj jest jednym z filarów pokoju na Bliskim Wschodzie.  Anonimowy wysoki rangą izraelski funkcjonariusz oświadczył, że strona izraelska oczekuje od Egiptu "pragmatycznego podejścia", a oba kraje "podlegają tym samym uwarunkowaniom - bezpieczeństwu wspólnej 240-kilometrowej granicy, konfliktowi izraelsko-palestyńskiemu i interesom ekonomicznym".         Zwycięski islamista, czyli  egipskie ciemności                                  Izraelskie dzienniki...                                                        czytaj dalej  »        Poruszenie za granicą   - Na czele Egiptu stoi odtąd człowiek, który nigdy nie krył wrogości wobec Izraela - oświadczył z kolei w publicznym izraelskim radiu deputowany Benjamin Ben Eliezer, który w przeszłości m.in. stał na czele resortu obrony.  - Musimy dążyć do dialogu z islamistami, a jednocześnie przygotowywać się do wojny - oświadczył ten deputowany Partii Pracy. Dodał, że "Izrael musi spodziewać się trudności na swej granicy na Synaju, który przekształcił się w azyl dla ugrupowań terrorystycznych, w tym Al-Kaidy".        Agencja prasowa wymyśliła proirański kurs Egiptu?                                 Kancelaria egipskieg...                                                        czytaj dalej  »        W sierpniu ubiegłego roku Ben Eliezer mówił, że proponował Hosniemu Mubarakowi azyl w Izraelu, ale będący wówczas jeszcze u władzy przywódca Egiptu odmówił uzasadniając, iż jest patriotą. W rozmowie z izraelskim radiem Ben Eliezer poinformował, że wysunął tę propozycję na początku 2011 roku w czasie wizyty u Mubaraka, kiedy w Egipcie trwały już masowe protesty.      Także szef sztabu izraelskich sił zbrojnych generał Benny Gantz, wyraził niedawno zaniepokojenie zmianami na szczytach egipskich władz i  zaapelował do Egiptu, by "utrzymał zwierzchność nad Synajem". Półwysep pomiędzy położony między oboma krajami jest bowiem punktem zapalnym.  18 czerwca dwaj pochodzący z Synaju zamachowcy, Egipcjanin i Saudyjczyk deklarujący powiązania z Al-Kaidą, przedostali się do Izraela, gdzie zabili robotnika pracującego przy budowie muru na granicy izraelsko-egipskiej.  20 czerwca Izrael, który nie mógł przeprowadzić działań odwetowych na egipskim terytorium Synaju, dokonał nalotu na południu Strefy Gazy przeciwko dżihadystom oskarżonym o współudział w tym ataku.
Norwegia zakręci kurek?                                               Trwający trzeci tydzień strajk pracowników sektora naftowego w Norwegii może doprowadzić do pierwszego od 26 lat całkowitego wstrzymania wydobycia ropy. Przyczyną protestu jest spór o wcześniejsze emerytury. Norwegia jest piątym w świecie producentem ropy naftowej.                    Obsługa platform wiertniczych na norweskim szelfie kontynentalnym postawiła rządowi premiera Jensa Stoltenberga ultimatum, które upływa o północy z poniedziałku na wtorek. Jeśli władze nie spełnią  żądań, załogi opuszczą miejsca pracy. Zorganizowani w trzech centralach związkowych naftowcy domagają się możliwości odejścia na wcześniejszą, pełnopłatną emeryturę już w wieku 62 lat, podczas gdy wiek emerytalny dla pracowników sektora naftowego wynosi w Norwegii 65 lat, a dla pozostałych - 67. W niedzielę trwające 13 godzin rozmowy ze stroną rządową zakończyły się fiaskiem.   Zaskoczenie strajkiem         Iran chce nadzwyczajnych działań. Ropa jest za tania                                 Teheran wezwał OPEC ...                                                        czytaj dalej  »        Komentatorzy nie kryją zaskoczenia strajkiem, gdyż pracownicy norweskich platform wiertniczych należą do najlepiej opłacanych w świecie, a ponadto rocznie przysługuje im 16 tygodni wolnego. W reakcji na strajk rząd zagroził masowymi zwolnieniami pracowników. - Obecnie sytuacja przedstawia się tak, że o północy wejdzie w życie lokaut, którego stutkiem będzie kontrolowane zamknięcie produkcji i eksportu norweskiej ropy - poinformował rzecznik ministerstwa ds. ropy naftowej i energetyki Haakon Smith-Isakse.   Związkowcy gotowi na zwolnienia   Eksperci nie spodziewają się jednak tak drastycznego rozwiązania. - Nie przypuszczam, aby miało dojść do lokautu. Jednocześnie jestem zaskoczona, że konflikt trwa tak długo  - powiedziała cytowana przez Reutera analityczka banku Handelsbanken, Anne Gjoen. Z kolei związkowcy twierdzą, że są gotowi na lokaut. - Nasi członkowie przygotowują się na lokaut i schodzą na ląd o północy - powiedział Leif Sande, szef największego w Norwegii związku zawodowego pracowników sektora naftowego Industri Energi.   "Siła wyższa"         Odkryto nowe gigantyczne złoże ropy i gazu                                 Norweski koncern ene...                                                        czytaj dalej  »        Państwowy koncern naftowy Statoil, największe przedsiębiorstwo Skandynawii, już przygotowuje się do stopniowego wstrzymywania produkcji; operacja ma potrwać do czterech dni. Statoil rozważa też, czy z powodu strajku nie zastosować klauzuli "siły wyższej", która pozwoli firmie na uchylenie się od odpowiedzialności za straty poniesione przez klientów i nie pociąga za sobą zerwania kontraktów. Strajk wywołał gwałtowne ruchy na rynkach ropy naftowej; w poniedziałek za baryłkę lekkiej słodkiej ropy Brent płacono w Londynie już 99 dolarów, blisko 7 dolarów więcej niż pod koniec czerwca.   Ropa w Norwegii   Norwegia jest piątym w świecie producentem ropy naftowej. Ropa i produkty naftowe stanowią około połowy norweskiego eksportu. Po raz ostatni norweskie platformy wiertnicze całkowicie wstrzymały wydobycie w 1986 roku. Wówczas powodem też był strajk pracowników, a produkcję wznowiono dopiero po trzech tygodniach.
Amerykańska prywatna firma kosmiczna przeprowadziła udany test swojego nowego silnika rakietowego. Merlin 1D o stosunku swojej masy do ciągu wynoszącym 1 do 150 został najbardziej efektywnym silnikiem rakietowym w historii. Urządzenie ma napędzać nowe rakiety Falcon 9 i Falcon Heavy, za pomocą których firma chce zdobyć silną pozycję na rynku wynoszenia ładunków na orbitę.                    Serię testów silnika przeprowadzono na specjalnym stanowisku badawczym SpaceX zbudowanym w McGregor w Teksasie. Jak podaje SpaceX, Merlin 1D z powodzeniem był wielokrotnie odpalany i restartowany "w locie". Przeprowadzono też długi test symulujący cały lot rakiety, od startu z wyrzutni do dotarcia na orbitę, trwający 185 sekund.         Kosmiczny sukces. Prywatny statek dotarł do ISS                                 Amerykański przemysł...                                                        czytaj dalej  »        Rekordowa siła   Zgodnie z założeniami silnik osiągnął siłę 650 kiloniutonów, co oznacza, iż jest w stanie unieść z wyrzutni około 66 ton. To najsilniejszy silnik z rodziny Merlinów, produkowanych przez SpaceX. Jest również niezwykle wydajny, w warunkach próżni ma bowiem osiągnąć stosunek masy do ciągu wynoszący 1 do 150. Dotychczas rekordzistą był radziecki NK-33, zaprojektowany na potrzeby nigdy nie zrealizowanego w pełni projektu rakiety księżycowej N-1, który osiągnął wynik 1:136,66.        Miało być wielkie wydarzenie, skończyło się na ogniu i dymie                                 Oczekiwany z wielkim...                                                        czytaj dalej  »        W przyszłości Merliny 1D mają wyprzeć swoje starsze wersje z rakiet Falcon 9, które już kilka razy z powodzeniem wynosiły ładunki na orbitę. Ostatnio powiódł się test, w ramach którego w kosmos wystrzelono statek Dragon, który następnie połączył się z Międzynarodową Stacją Kosmiczną. W Falcon 9 jest montowanych dziewięć silników Merlin. Pierwszy start z wersją silników 1D ma nastąpić w 2013 roku. Rakieta będzie miała wtedy ciąg niemal 600 ton.  W przyszłości Merliny 1D mają być też podstawą największej rakiety Space X nazwanej Falcon Heavy. Łącznie będzie w niej zamontowanych 28 silników. Pierwszy start jest zaplanowany na 2013 rok.  Poza dużym ciągiem i efektywnością Merlin 1D ma mieć też zaletę w postaci dopracowanej i prostej konstrukcji. Silnik ma być przystosowany do masowej produkcji przy pomocy prefabrykatów i robotów.
Rząd już jest. Pora na działanie                                              Nowy koalicyjny rząd grecki konserwatywnego premiera Antonisa Samarasa został zaprzysiężony. Nowym greckim ministrem finansów będzie, zgodnie z oczekiwaniami, dotychczasowy prezes Narodowego Banku Grecji Wasilis Rapanos.                           W Grecji nie mamy tradycji rządu koalicyjnego ,  Nikt nie wie, ile przetrwa                                  Nową grecką koalicję...                                                        czytaj dalej  »        64-letni Rapanos, ekonomista z wykształcenia, po studiach podyplomowych w  Kanadzie, nie chciał przedstawić swoich planów na ratowanie gospodarki  kraju do czasu zaprzysiężenia go na urząd. Jednak zdaniem cytowanego  przez "Financial Times" źródła Rapanos ma "zdecydowane poglądy w kwestii  ściągania podatków oraz walki z unikaniem ich płacenia". "Teraz być  może będzie miał okazję, by wprowadzić te pomysły w życie" - dodaje  źródło.  Rapanos zyskał głęboką wiedzę na temat finansów państwa  podczas długiej kariery w instytucjach państwowych. Pierwszy raz zetknął  się z tematyką europejską w 2000 r., gdy został wyznaczony na  przedstawiciela Grecji w UE przed wstąpieniem tego kraju do strefy euro.  Jednocześnie kierował zespołem doradców ówczesnego ministra finansów,  wspierając reformy, które umożliwiły zrównoważony wzrost na poziomie  ponad 4 proc. rocznie i wzrost wpływów z podatków - przypomina "FT".  W 2009 r. został mianowany szefem Narodowego Banku Grecji, przez 10 lat kierował też wpływowym think tankiem.      W  Grecji jest powszechnie znany ze swej działalności w lewicowej grupie  oporu, która przeprowadzała zamachy na cele związane z juntą czarnych  pułkowników, rządzących Grecją w latach 1967-1974. Został za to skazany  na cztery lata więzienia.   Dominacja Nowej Demokracji   Resort dyplomacji obejmie zastępca szefa Nowej Demokracji (ND) Dimitris Awramopulos. BBC odnotowuje, że gabinet Samarasa jest zdominowany przez jego partię; PASOK i Demokratyczna Lewica zapowiadały, że do rządu prawicowego premiera nie wejdą ich przywódcy ani deputowani. Agencja dpa zwraca uwagę, że wśród ministrów jest kilka znanych osobistości, cieszących się zaufaniem lewicy, takich jak Antonis Rupakiotis (szef resortu sprawiedliwości), Antonios Manitakis (resort reformy administracji) i Ewangelos Liwieratos (środowisko), bliski współpracownik szefa PASOK Ewangelosa Wenizelosa.   Rząd jeszcze w czwartek   Nowy koalicyjny rząd został zaprzysiężony w czwartek wieczorem. Tradycyjną chrześcijańską ceremonię zaprzysiężenia poprowadził arcybiskup Aten i zwierzchnik Greckiego Kościoła Prawosławnego Hieronim II.  Do piątku odłożono jedynie zaprzysiężenie Rapanosa, aby dotychczasowy minister finansów Jeorjos Zanias mógł w czwartek formalnie reprezentować kraj na spotkaniu szefów resortów finansów państw grupy euro w Luksemburgu. Samarasa zaprzysiężono w środę. Biuro prasowe premiera podkreśliło, że rząd zamierza kierować sprawami kraju przez całą czteroletnią kadencję.  Koalicja rządząca opowiada się za pozostaniem pogrążonej w kryzysie zadłużenia Grecji w strefie euro, ale zapowiada renegocjację rygorystycznych warunków, na jakich międzynarodowi kredytodawcy ratują ten kraj przed bankructwem. W umowie koalicyjnej zapisano, że celem rządu jest wprowadzenie kraju na drogę wzrostu gospodarczego oraz zmiana części wymaganego przez kredytodawców programu oszczędnościowego, ale tak, żeby nie zagrozić "europejskiej orientacji kraju ani jego pozostaniu w strefie euro".
Moody's tnie niemieckie banki                                              Agencja Moody's obniżyła ocenę wiarygodności kredytowej trzech największych banków austriackich a także sześciu niemieckich, w tym Commerzbanku drugiego co do wielkości banku w tym kraju. Analitycy agencji swoją decyzję tłumaczą ryzykiem pogłębienia się negatywnych skutków kryzysu w strefie euro.                    Wśród sześciu niemieckich banków których ocena wiarygodności kredytowej została obniżona znalazł się m.in. Commerzbank AG. Rating drugiego największego pożyczkodawcy w Niemczech, został obniżony z A2 do A3 z perspektywą negatywną. Agencja poinformowała też, że decyzja co do największego u naszych zachodnich sąsiadów banku - Deutche Banku - zostanie podana później. Moody's obciął też ocenę niemieckiej filii włoskiego Unicredit do A3 z A2 z perspektywą negatywną. Według analityków agencji niemieckie banki są narażone na sktuki kryzysu w strefie euro oraz ograniczoną zdolnością poradzenia sobie związanymi z tym stratami.   Za surowa ocen Niemiec         Moody's ścina hiszpańskie banki                                 Agencja ratingowa Mo...                                                        czytaj dalej  »        Zdaniem części ekspertów decyzja Moody`s jest zbyt surowa i nie uwzględnia odporności niemieckiej gospodarki i  systemu  bankowego. Jednak jak przyznaje Sandy Mehta z Value Investment Principals istnieją obawy czy gospodarka Niemiec jest rzeczywiście odporna na kłopoty gospodarcze w Europie. - Można   uwzględnić  wzrost ryzyka, że problemy gospodarcze dotkną w końcu   również Niemcy, o  ile politycy nie podejmą bardziej   zdecydowanych działań – powiedziała Sandy Mehta  Wśród  austriackich banków cięcia dotknęły UniCredit Bank Austria i  Raiffeisen  Bank International, których ratingi zostały obniżone  odpowiednio do  poziomu A3 i A2. O dwa stopnie obniżony został również  rating Erste  Group Bank AG i jest teraz na poziomie A2.
Czarnecki jak  żona Cezara .  Nie wezmę ani złotówki                                               Nie wezmę ani złotówki z kasy związku, a wszystkie pieniądze przekażę na szkółki piłkarskie. Będzie to czytelny sygnał do opinii publicznej, że prezes PZPN chce być jak żona Cezara - poza wszelkimi podejrzeniami - zapowiada europoseł PiS, Ryszard Czarnecki, który chce startować w październikowych wyborach na prezesa związku.                    - Prezes PZPN-u jest zarazem pracownikiem PZPN-u. Media same mówią często, że zarabia 50 tys. zł miesięcznie. To jest 600 tys. w skali roku. Ja deklaruję, że wszystkie pieniądze przekażę na szkółki piłkarskie - rozpoczął swoje wystąpienie Czarnecki, który postanowił przedstawić w poniedziałek zarys swojego planu "uzdrowienia" polskiej piłki.         Prezes jest sportowcem. Jest w terenie i działa                                  Swojej decyzji o kan...                                                        czytaj dalej  »         Związek nie cytryna   Sam chce funkcję prezesa Polskiego Związku Piłki Nożnej "pełnić społecznie". - Będzie to czytelny sygnał, że prezes (...) nie idzie tam dla kasy, szmalu, mamony, a po to, żeby wzmacniać polską piłkę. Że nie traktuje jej jak cytryny, którą się wyciska - tłumaczył.  Jego zdaniem "PZPN jest stajnią Augiasza, którą trzeba oczyścić". Dlatego Czarnecki chciałby rozpisać konkursy dla ludzi z doświadczeniem menedżerskim na stanowiska skarbnika i sekretarza PZPN-u. - To nie muszą być ludzie z 50-letnim doświadczeniem piłkarskim - stwierdził dobitnie.   Wsteczny bieg Grzegorza Laty   Zdaniem Czarneckiego związkowi pomógłby też "doroczny dobrowolny audyt" przed gremium złożonym z "biznesmenów, ludzi kultury, polityki i środowisk piłkarskich". Przed takim komitetem składano by sprawozdania z działalności i uzyskiwano wskazówki, jak lepiej funkcjonować.         Kręcina też chce zostać prezesem                                 - Po 20 latach pracy...                                                        czytaj dalej  »        Polityk Prawa i Sprawiedliwości podkreślił, że jego decyzja o kandydowaniu w wyborach to wyraz sprzeciwu wobec polityki Grzegorza Laty, który "przez ponad cztery lata momentami prowadził samochód polskiej piłki na wstecznym biegu".  Wybory szefa związku odbędą się 26 października. Kilka dni temu start w nich ogłosił Lato, a swoją obecność na liście kadydatów "zaoferował" też były wieloletni sekretarz związku - Zdzisław Kręcina, który odszedł z niego w atmosferze skandalu związanego z nagraniami dotyczącymi rzekomych łapówek wręczanych przy okazji budowy nowej siedziby związku na warszawskim Wilanowie.
 Przez podwórko płynęła rzeka szeroka na trzy metry                                               Zniszczone drogi, podtopione domy, zdewastowane samochody i ogrom mułu, który od samego rana usuwają mieszkańcy - to tragiczny bilans wczorajszej kilkunastominutowej ulewy w Dolnośląskiem. Wszyscy mieszkańcy podkreślają, że kataklizm nadszedł zupełnie niespodziewanie. Dzisiaj walczą ze skutkami burzy.                    - Przez podwórko płynęła rzeka szerokości trzech metrów - wspomina wczorajsze oberwanie chmury mieszkaniec Gryfowa Śląskiego. Z miejskiego przedszkola ewakuowano dzieci, wylewająca rzeka podtopiła piwnice, kuchnię i magazyny. - Mamy jeszcze problem z dachem. W niektórych miejscach przecieka - opowiada Małgorzata Krakowska, dyrektor przedszkola.           Straty liczą w milionach.  Dolny Śląsk po burzach                                 Kilkadziesiąt domów ...                                                        czytaj dalej  »        Liczą straty   Mieszkańcy położonego na Dolnym Śląsku Wojcieszowa mówią, że rzeka Kaczawa wylała kilkanaście minut po tym, jak zaczęło padać. Woda podtopiła ok. 35 domostw. Dzisiaj zniszczone posesje odwiedza specjalna komisja, która szacuje szkody wyrządzone przez burzę i zorganizuje pomoc dla najbardziej potrzebujących. Na miejscu działa sztab kryzysowy.      Mam już doświadczenie. Jak są deszcze to my nie śpimy. Ja mieszkam na dole, to najgorzej, zawsze zalana.    mieszkanka Wojcieszowa    - Ulewa, grad, wszystko po kolei. Chyba stawy w Kaczorowie zaczęto spuszczać, bo tu wszystko było zalane, tego murka nie było widać - żali się mieszkaniec Wojcieszowa.  Inna z mieszkanek dodaje: - Nie ma nic. Wczoraj czekaliśmy do drugiej w nocy na worki. Żadnej pomocy.  Jeszcze inna: - Mam już doświadczenie. Jak są deszcze to my nie śpimy. Ja mieszkam na dole, to najgorzej, zawsze zalana - mówiła inna kobieta. Skarżyła się, że po poprzedniej powodzi nie dostała żadnej pomocy.    Na brak pomocy skarżyła się większość mieszkańców. - Ludzie w mieszkaniach wodę mieli i nikt nie przyszedł na pomoc - żali się rozgoryczona kobieta.   Zniszczyło domy   Woda z wylewającej Kaczawy zalała wszystkie okoliczne miejscowości, podtapiając dziesiątki domów. - Wszystko powyrywane, panele powyrywane - oceniali zniszczenia mieszkańcy Olszyny Lubańskiej.  W mieście prawie doszło do jeszcze jednej tragedii. Właściciel masarni polecił dwóm pracownikom wynieść wędliny z chłodni na wyższe piętra. - Zostali uwięzieni. Straż nie mogła się do nich dostać, to wybijali ścianę w chłodni, bo tam nie było wyjścia - relacjonuje właściciel.  W wielu miejscowościach położonych nad Kaczawą nie ma prądu.
Pogryzła buldoga i własną matkę                                              Pijana 19-latka w stanie Illinois w USA podczas niedzielnej awantury pogryzła swojego buldoga angielskiego oraz własną matkę. Policja aresztowała dziewczynę i postawiła jej zarzuty znęcania się nad zwierzętami, stosowania przemocy domowej i picia alkoholu przez nieletnią.                     Sąsiedzi zaniepokojeni nocnymi krzykami, w niedzielę około 4.00 nad ranem wezwali policję do domu przy 300 Village Creek Drive w miejscowości Lake In the Hills.    Okazało się, że nastoletnia Analise J. Garner wróciła do domu pijana i od razu wdała się w awanturę z 37-letnią matką. Wzburzona 19-latka podrapała kobietę, uderzyła ją w twarz i ugryzła w rękę.     Pogryzła też psa       Psy zagryzły 5-latka. Właściciele zwierząt skazani                                 Na kary 2,5 roku ora...                                                        czytaj dalej  »        Funkcjonariusze odnaleźli w domu także psa rasy buldog, na którego grzbiecie widoczne były ślady zębów. Zwierzę zostało ugryzione co najmniej trzy razy przez Analise. Nie pozostało zresztą dłużne, gryząc dziewczynę.    Nastolatka usłyszała zarzuty znęcania się nad zwierzęciem, stosowania przemocy domowej oraz spożywania alkoholu jako osoba nieletnia. Sierżant Mike Smith z lokalnej policji zażartował, że pies działał w obronie własnej i dlatego nie został oskarżony.    W poniedziałek wpłacono 3 tys. dolarów kaucji, dzięki czemu Garner opuściła areszt hrabstwa McHenry. Rozprawa sądowa przeciw dziewczynie odbędzie się 23 maja.   zś//gak/k
Wenezuela użyczyła Iranowi kilka swoich amerykańskich mysliwców F-16 - twierdzą dziennikarze hiszpańskiej gazety  ABC . Państwo Hugo Chaveza dokonało tego wbrew zapisom umowy podpisanej z USA przez wcześniejsze władze. Iran ma wykorzystywać F-16 do wszyschstronnych testów i polepszenia swojego systemu obrony powietrznej przed ewentualnym atakiem Izraela i USA, który w znacznej mierze opierałby się o właśnie F-16.                    Wenezuela zakupiła 24 amerykańskie F-16 we wczesnch latach 80-tych, wówczas Caracas pozostawało jeszcze w bardzo dobrych relacjach z Waszyngtonem. Po dojściu Chaveza do władzy i wkroczeniu przez niego na ścieżkę "walki z amerykańskim imperializmem", ustały dostawy części zamiennych do myśliwców i obecnie wenezuelskie F-16 głównie stoją na ziemi.        Jeśli Izraelczycy  chcą działać nielogicznie, to zostaną zniszczeni                                  Wysoki rangą irański...                                                        czytaj dalej  »        Chavez postanowił więc zastąpić starzejące się i mało przydatne amerykańskie samoloty rosyjskimi Su-30. Natomiast F-16 miały zostać sprzedane komukolwiek. Tu jednak pojawił się problem, ponieważ zapisy umowy z lat 80-tych wyraźnie zabraniają podjęcia takiego kroku bez zgody USA. Oczywiście Waszyngton nie udzielił jej i po dyplomatycznej walce nie udało się sprzedać F-16.   Wbrew USA   Jednak, jak twierdzi "ABC", Wenezuela znalazła inny sposób na pozbycie się przynajmniej części myśliwców i jednocześnie zaszkodzenie USA. W 2009 roku podczas wizyty ministra obrony Iranu w Caracas miał zostać podpisany tajny dokument, na mocy którego kilka F-16 miało zostać przekazanych Iranowi do testów.  Finalizacja umowy miała nastąpić w ostatnich latach, ale nie sprecyzowano kiedy. Nie wiadomo też, ile dokładnie F-16 poleciało do Iranu. Maszyny miały być rozmontowywane w Wenezueli, ładowane na pokład wojskowych transportowców-tankowców B707 i z kilkoma międzylądowaniami poleciały na Bliski Wschód. Już w Iranie wenezuelscy technicy składali F-16, a przysłani piloci szkolili swoich irańskich odpowiedników.        Superwirus  Płomień  to  wspólne dzieło USA i Izraela                                  Niedawno odkryty nie...                                                        czytaj dalej  »        Myśliwce miały być następnie wykorzystywane do szerokiego spektrum testów. Irańczycy chcieli poznać dokładne możliwości F-16, które stanowią znaczącą częśc sił Izraela i USA, mogących prowadzić ofensywę powietrzną na irański program atomowy. Przy pomocy wenezuelskich maszyn miano poprawić możliwości obrony przeciwlotniczej i poznać dokładną sygnaturę radarową F-16. Dyskusyjne jest na ile wenezuelskie myśliwce, które są w znacznie starszej i uboższej wersji niż najnowsze amerykańskie i izraelskie maszyny, mogą skutecznie udawć potencjalnych agresorów.  F-16 prawdopodobnie posłużyły też do badań przez irańskich naukowców, którzy znaczną część "najnowszych osiągnięć irańskiego przemysłu zbrojeniowego" w dużej mierze opierają na technologii uzyskanej z starego amerykańskiego uzbrojenia zakupionego jeszcze za rządów szacha.
Medal im. Jana Pawła II dla Brygidy Grysiak                                              Brygida Grysiak, dziennikarka TVN24, otrzymała z rąk kard. Stanisława Dziwisza odznaczenie - medal im. Jana Pawła II. Dziennikarka nie ukrywała wzruszenia.                          Jan Paweł II gra w piłkę. Niepublikowane zdjęcie                                  Nie lękamy się...                                                        czytaj dalej  »        - Mam takie poczucie, graniczące z pewnością, że ja na ten medal po prostu nie zasługuję - mówiła zaskoczona dziennikarka. Przyznała, że to wyróżnienie traktuje jako "zachętę do dalszej pracy i zobowiązanie". - Jan Paweł II jest dla mnie kimś szczególnym, dlatego tym bardziej czuję się tym medalem onieśmielona.  Papieża określiła jako osobę, której bardzo wiele zawdzięcza. - Mam wobec niego tak ogromny dług wdzięczności, że będę go spłacać jeszcze długo po mojej śmierci - powiedziała Grysiak. To samo tyczy się medalu. - Na niego również będę pracowała  jeszcze długie lata - dodała.  Brygida Grysiak otrzymała wyróżnienie za zasługi dla archidiecezji  krakowskiej w ramach popularyzowania nauczania papieskiego przez swoje  książki "Najbardziej lubił wtorki", "Kobiety w życiu Jana Pawła II" i  "Wybrałam życie. Aborcja to nie jest powód do dumy".
 To ludzie niezwykle inteligentni, co jest zdumiewające                                               12 lipca legendarny zespół Rolling Stones będzie obchodził 50 rocznicę swojego pierwszego występu. Z tej okazji muzycy zorganizują specjalną wystawę, na której pokażą unikatowe zdjęcia ze swojej długiej kariery. Być może będzie można na nich zobaczyć, jak inni są na scenie i w życiu prywatnym.                    - To ludzie niezwykle inteligentni, co jest zdumiewające, ponieważ oni nie mają wyższego wykształcenia - zauważa Wiesław Weiss. - Ale kiedy się rozmawia z Mickiem Jaggerem, to odnosi się wrażenie, że rozmawia się z profesorem - dodaje dziennikarz muzyczny.        Richards przeprasza za  małego  Jaggera                                 - Niektóre fragmenty...                                                        czytaj dalej  »        Poza wyjątkową inteligencją Jagger ma też przejawiać cechy szlachcica, do czego zresztą jest uprawniony, otrzymał bowiem stosowny tytuł z rąk księcia Karola. - Jest stonowanym angielskim dżentelmenem. Dopiero na scenie zmienia się w tego, kogo znamy z  telewizji, z teledysków, z filmów i z koncertów - mówi Piotr Metz, dziennikarz muzyczny.  Kompletnym przeciwieństwem Jaggera jest Keith Richards, który nie omieszkał publicznie zbesztać przyjaciela za odbieranie tytułu z królewskich rąk twierdząc, że jest to "podlizywanie się establishmentowi". - Jest bardzo podobny na scenie i prywatnie, ale on sam też się od tego  odcina. Mówi, że te trupie czaszki,  sygnety, to wykrewoany wizerunek: "Ktoś mi to kiedyś ubrał i kazał się fotografować i teraz to do  mnie przylgnęło" - opisuje Metz.  Perkusista Charlie Watts podobnie jak Jagger, w rzeczywistości odbiega od swojego scenicznego wizerunku. Na co dzień to typ dystyngowanego angielskiego lorda. Jest znany z tego, że własnoręcznie  pisze listy i uwielbia konie, po które regularnie przyjeżdża do Janowa  Podlaskiego.  Drugi gitarzysta zespołu, Ronnie Woods, w przeciwieństwie do kolegów, ciągle nie może oddzielić sceny od życia i zmaga się z poważnym problemami, m.in. narkotykowymi.
Kamienie, opony i blokady. Hiszpańscy górnicy strajkują                                              Ponad 8 tysięcy górników z około czterdziestu kopalni protestuje w Hiszpanii przeciwko cięciom dotacji dla górnictwa węglowego. Strajkujący domagają się dymisji ministra przemysłu, energetyki i turystyki.                          Strażnicy zastrajkowali, więźniowie dostali  wolne                                  Gwałciciele, handlar...                                                        czytaj dalej  »        Protesty rozpoczęły się w ubiegłym tygodniu, a te najsilniejsze odbywają się w regionie Asturias, na północy kraju. Zamaskowani górnicy stworzyli tam szesnaście różnych blokad drogowych, do stworzenia których używają kamieni, opon i koszy na śmieci.   Swoim protestem chcą wymóc na rządzie cofnięcie decyzji o obcięciu górniczych dotacji. Ich zdaniem doprowadzi ona do zniszczenia sektora bankowego.
 Wleczenie z dwumlaskiem  wróci w wielkim stylu?                                              Czy młode pokolenie Polaków posługuje się jeszcze polszczyzną, czy może już całkiem innym językiem? Takie pytanie zadało sobie ministerstwo kultury i postanowiło wesprzeć ojczystą mowę. Już prawie 6,5 tys. Polaków polubiło na portalu facebook kampanię  Ojczysty - dodaj do ulubionych .                    Na profilu kampanii czytamy, że  ma przypominać o roli i miejscu języka ojczystego w życiu Polaków, ma przyczynić się do podnoszenia świadomości językowej, do ugruntowania poczucia, że polszczyzna jest tworzona przez każdego użytkownika i że to każdy z nas jest za nią odpowiedzialny . Honorowy patronat nad akcją objął prezydent Bronisław Komorowski.          Szole godajom po ślunsku                                 Dla kupujących w jed...                                                        czytaj dalej  »        Gastrofaza ,  hejter  i inne   Uznano bowiem, że współczesną polszczyznę zalewają wręcz zapożyczenia z języka angielskiego. Potwierdzają to wypowiedzi licealnej młodzieży. - Kiedyś specjalnie powiedziałem: ojciec, upichć coś, bo mnie gastrofaza złapała, to przez 20 minut stał w kuchni i nie wiedział o co chodzi - wyznaje Piotr Gonera. Inna uczennica tłumaczy, że nienawistnik w nowomowie to po prostu hejter (od angielskiego hate - nienawidzić).    - To jest naturalne - ocenia Jacek Skorupski-Cymbaluk, także licealista i stwierdza, że jego rodzice zapewne także mieli  swój słownik , którego on dziś mógłby nie zrozumieć.           Przeklinanie uśmierza ból                                  Przeklinanie działa ...                                                        czytaj dalej  »        To prawda, ale można odnieść wrażenie, że rodzice tyle nie importowali. - Zapożyczamy bardzo dużo z angielskiego. Często to jest wynik zwyczajnie snobizmu - mówi dr Katarzyna Kłosińska, językoznawca.      Obsługa chipsetu mobo  kontra  wleczenie z dwumlaskiem    Kopalnią językową są nowe technologie. Komputerowy język próbowano już urzędowo spolszczyć. I trudno się dziwić. Na prośbę o pomoc związaną z działaniem komputera jeden z internautów otrzymuje taką odpowiedź:  Napisz, czy były ostatnio instalowane sterowniki urządzeń lub wykonywałeś upgrade driverów na przykład do obsługi chipsetu Twojej mobo? .          Sablewska, kwejk i seriale TVN, czyli czego szukaliśmy w sieci                                 Adele, Amy Winehouse...                                                        czytaj dalej  »        Jednak, jak ocenia Konstanty Młynarczyk z magazynu komputerowego  Chip , odgórne interwencje, by język komputerowy brzmiał bardziej swojsko, skończyły się  spektakularną klęską . - Do dziś śmieje się z nich cały internet. I przypomina próby w stylu zastąpienia przeciągania i podwójnego kliknięcia  wleczeniem z dwumlaskiem .    - Jest tyle rzeczy w świecie, które trzeba jakoś nazwać. A jeśli przychodzą one z gotowymi już nazwami, no to czasem grzech byłoby nie skorzystać - przyznaje prof. Jerzy Bralczyk.    Czy kampania ministerstwa przyniesie pożądane efekty? Jest jeszcze za wcześnie by to stwierdzić, jednak z pewnością widać światełko w tunelu. - Pierwej pójdźmy do KFC - usłyszałem to ostatnio na ulicy. Szok! Przeżyłem autentyczny szok. Chłopcy mający po 14-15 lat - wyznaje licealista Piotr Gonera.   ktom/tr
Co można zrobić z Balotellim? Piłkarz i jego mięśnie hitem internetu                                              Po strzeleniu drugiego gola Niemcom w półfinale Mistrzostw Europy Mario Balotelli miał powody do radości. Zapewne nie spodziewał się jednak, że jego  gestem  zwycięstwa w postaci zdjęcia koszulki i napięcia mięśni przez kolejne dni będzie żył internet. Poza piłkarza Włoch stała się sławna i doczekała setek  interperetacji .                    Za zdjęcie koszulki Balotelii został ukarany jeszcze na boisku żółtą kartką. Jego gest został wyśmiany na wszelkie możliwe sposoby przez internautów. "Wdzięczna" poza i mina Włocha uczyniła z niego idealny cel do tworzenia tak zwanych "memów", czyli zabawnych modyfikacji zdjęć.
Brytyjska lewica: Otwarcie rynku pracy było błędem                                              Lider opozycyjnej Partii Pracy Ed Miliband powiedział w piątek, że otwarcie brytyjskiego rynku pracy dla imigrantów z nowych państw członkowskich UE z chwilą ich przyjęcia do Unii w 2004 roku było błędem oraz że należało przyjąć okresy przejściowe.                     W przemówieniu wygłoszonym w ośrodku badawczym IPPR (Institute for Public Policy Research) Miliband tłumaczył politykę imigracyjną ówczesnego laburzystowskiego rządu Tony'ego Blaira "zauroczeniem globalizacją i beztroskim podejściem do potencjalnych kosztów".               Głęboko niepokojąca jest sytuacja, w której w kluczowych dla gospodarki gałęziach przemysłu, w budownictwie czy rolnictwie działają agencje pośrednictwa pracy chlubiące się tym, że wszyscy ich pracownicy to Polacy, lub wyrażające się niepochlebnie o kwalifikacjach miejscowych pracowników.            Ed Miliband           Bez przemyślenia   Jak podkreślił, rząd Partii Pracy, będący u władzy w latach 1997-2010, nie miał rozeznania, kto zyska, a kto straci na otwarciu rynku pracy, a tym samym nie był świadom społecznych kosztów takiego posunięcia. Jego zdaniem skorzystała brytyjska klasa średnia, ponieważ wskutek podaży siły roboczej obniżyły się ceny usług, a stracili robotnicy.   - Wskutek imigracji idącej w parze z niskimi standardami brytyjskiego rynku pracy (brakiem bezpieczeństwa zatrudnienia, niskimi zarobkami i świadczeniami - red.) pracownicy niektórych sektorów, zwłaszcza zatrudniających nisko wykwalifikowaną siłę roboczą, odczuli obniżkę płac - ocenił Miliband.  Uznając, że niektóre grupy społeczne, zwłaszcza robotnicy na prowincji, mają powody do obaw z powodu znacznego napływu imigrantów z nowych państw UE, Miliband zaznaczył, że "takie obawy nie czynią z nich bigotów, lecz osoby zatroskane o przyszłość".         Nowy rząd chce zmian w pakiecie pomocowym dla Grecji                                 Nowa koalicja rządzą...                                                        czytaj dalej  »        W pracujacych Polakach nie ma nic dobrego   - Głęboko niepokojąca jest sytuacja, w której w kluczowych dla gospodarki gałęziach przemysłu, w budownictwie czy rolnictwie działają agencje pośrednictwa pracy chlubiące się tym, że wszyscy ich pracownicy to Polacy, lub wyrażające się niepochlebnie o kwalifikacjach miejscowych pracowników - zaznaczył lider laburzystów.  W latach 2004-2008 do Wielkiej Brytanii przyjechało do pracy około miliona imigrantów z ośmiu nowych krajów UE, z czego blisko 60 proc. stanowili Polacy. Wielka Brytania, Irlandia i Szwecja były jedynymi państwami członkowskimi, które nie wprowadziły żadnych okresów przejściowych w otwieraniu swoich rynków pracy.
Hendrix na 7 tysięcy gitar                                              Rekord Guinnessa pobity - we Wrocławiu ponad 7,2 tys. osób wykonało na gitarach utwór Jimi'ego Hendriksa  Hey Joe . Gościem honorowym bicia rekordu był Leon Hendrix, brat legendarnego muzyka.                     Tradycja zbiorowego grania na wrocławskim Rynku ma już dziewięć lat. Po raz pierwszy, w 2003 roku, na Rynku zagrało 588 osób.    W 2009 roku utwór  Hey Joe  wykonało 6346 osób, ale przez kolejne dwa lata tego wyniku nie udało się pobić.                Na Rynku znów zagrają Hendriksa                                 Po raz kolejny gitar...                                                        czytaj dalej  »        Dopiero rok 2012 okazał się szczęśliwy. 1 maja  Hey Joe  rozbrzmiało z 7273 gitar.    Uczestników policzono - każdy został zarejestrowany i dostał identyfikator. Chętnych było tak wielu, że niektórym trudno było zmieścić gitarę. Organizatorzy dopuszczali grę m.in. na gitarze akustycznej, klasycznej, basowej i elektrycznej.     Łatwy nawet dla początkujących    Obecny we Wrocławiu brat Jimi'ego Hendriksa, Leon, był zdziwiony, że ta muzyka cieszy się taką popularnością w Europie Środkowej. - Pierwsza rzecz, jaką zrobił, to wyciągnął komórkę i nagrał film - relacjonował reporter TVN24, Tomasz Kanik, który przyglądał się biciu rekordu. Gitarzystom towarzyszyli też polski skrzypek Michał Jelonek, który jako pierwszy muzyk niebędący gitarzystą brał udział w biciu rekordu; Stan Skibby, muzyk grający w stylu Jimy'ego Hendriksa oraz lider zespołu T.Love Muniek Staszczyk.     Hey Joe  to utwór składający się z 5 akordów (C G | D A | E ) łatwych do opanowania nawet dla początkujących gitarzystów.       Muzyka idzie w świat    W ciągu trzech ostatnich lat sceny z wrocławskiego Rynku wyemitowano ponad 400 razy w telewizjach na całym świecie, m.in. w Europie, Stanach Zjednoczonych, Australii, Emiratach Arabskich, Egipcie, Turcji, Korei, Japonii czy w Iranie.    Z okazji 10-lecia Festiwalu Thanks Jimi, w ramach którego odbywa się Gitarowy Rekord Guinnessa, impreza potrwa dwa dni. We wtorek na Wyspie Słodowej odbędzie się koncert gwiazd, który zwieńczy występ grupy Europe. W środę będzie można natomiast zobaczyć i posłuchać jednego z najwybitniejszych basistów na świecie Markusa Millera.   jk\mtom
W czwartek przejedziesz po A2, jest już asfalt                                               W środę wieczorem, a najpóźniej w czwartek rano będzie już można przejechać po A2 - dowiedziała się TVN24. Na odcinku C położono już asfalt. Brakuje tylko pasów ruchu i barierek. - Rząd i wykonawcy będą walczyć, aby A2 była przejezdna przed rozpoczęciem Euro 2012 - powiedział rzecznik rządu Paweł Graś.                    Rzecznik rządu pytany, czy planowane jest uroczyste przecinanie wstęgi odparł, że w kalendarzu premiera Donalda Tuska nie takich planów. - Jeśli tylko odcinek zostanie oddany do ruchu, natychmiast zostanie uruchomiony - powiedział Graś.                A2 znów się wydłuża. I to w obu kierunkach                                 Kolejny kawałek auto...                                                        czytaj dalej  »        Jeszcze we wtorek rano rzeczniczka Generalnej Dyrekcji Dróg Krajowych i Autostrad Urszula  Nelken podkreśliła, że "tempo prac daje nadzieję", że A2 będzie przejezdna na Euro 2012. Nie chciała jednak przesądzać, kiedy dokładnie się to stanie. Dodała, że potrzebna jest decyzja Wojewódzkiego Inspektora Nadzoru Budowlanego.  Ostatnią warstwę ścieralną na najbardziej opóźnionym odcinku C wylano dziś nad ranem. Drogowcom pozostała już tylko kosmetyka, czyli malowanie pasów i barierki.  - To wielka rzecz, że masa ścieralna została ułożona, ale ten odcinek nie jest jeszcze gotowy, jest mnóstwo pracy do wykonania, walka trwa - podkreśliła na atenie TVN24  rzeczniczka GDDKiA.       "Chciałbym, żeby się wszystko udało"   We wtorek rano również minister transportu Sławomir Nowak nie chciał przesądzać, czy A2 będzie przejezdna na Euro 2012. - Poczekajcie, pozwólcie ludziom dokończyć robotę. To ciśnienie jest nieuzasadnione  - mówił do dziennikarzy, minister.  Dopytywany, czy ma przeczucia, że A2 będzie przejezdna na Euro 2012 stwierdził, że nie jest od przeczuć. - Chciałbym, żeby się wszystko udało. Jak będzie gotowe, wtedy bez żadnych pomp dopuścimy do ruchu, żeby ludzie mogli bezpiecznie dojechać na mecz otwarcia (w piątek w Warszawie o godz. 18 - red.) - podkreślił Nowak.       Przyspieszyli prace    Odcinek C autostrady A2 na trasie pomiędzy Strykowem a Konotopą nie miał szczęścia do wykonawców. Najpier budował go chiński Covec (nie płacił podwykonawcom i zerwano z nim umowę), potem bankrutująca polska firma DSS. Teraz prace prowadzi firma Bogl a    Krysl, która wcześniej była partnerem DSS.                A2 znów się wydłuża. I to w obu kierunkach                                 Kolejny kawałek auto...                                                        czytaj dalej  »          Drogowcy  postawili sobie za punkt honoru dokończenie inwestycji na Euro 2012. Prace przyspieszyła specjalna  maszyna sprowadzona z Niemiec, która kładła asfalt na całej szerokości drogi.  Autostradę A2 z Łodzi do Warszawy, między węzłami w Strykowie i Konotopie, podzielono na pięć odcinków.  Dwa z nich - budowane przez Budimex (E) i Strabag (D) - zostały oddane kierowcom do użytku 23 i 27 maja. Można nimi dojechać z Warszawy do Grodziska Mazowieckiego.  W minioną niedzielę oddano częściowo odcinek B między Łodzią a Nieborowem. Pozostała część odcinka B zostanie udostępniona kierowcom po oddaniu do użytkowania odcinka C. Wówczas autostradą A2 będzie można przejechać z Warszawy do zachodniej granicy Polski.
Suwałki pod wodą.  Przenosiliśmy ludzi                                               Szalejące w północno-wschodniej Polsce burze nie oszczędziły też Suwałk. Jak relacjonował w TVN24 bryg. Dariusz Siwicki z suwalskiej straży pożarnej,  było ponad 30 wyjazdów, głównie do wypompowywania wody z piwnic . Nikt nie ucierpiał.                          Burza gradowa zniszczyła w mieście 320 domów i kilkaset samochodów                                 Potężna burza gradow...                                                        czytaj dalej  »        - Mieliśmy też parę zdarzeń z drzewami. Usuwamy je z dróg. W jednym z przypadków spadły na linię energeryczną - dodał Siwicki.  Zalany zostały parkingi podziemne, m.in w centrum handlowym Plaza. - Były przypadki, że przenosiliśmy ludzi, którzy stali w wodzie po kolana i nie mogli przejść - mówił strażak.  Dodał, że nie ma informacji, by jakikolwiek mieszkaniec Suwałk ucierpiał fizycznie.  W środę nad północno-wschodnią Polską rozszalały się burze, często z gradem. Najabardziej ucierpiał Bisztynek - uszkodzonych zostało 320 domów i kilkaset samochodów.
Wracają z wojny  i giną na drogach                                              Zabójcą numer jeden wśród żołnierzy USA wracających z wojny nie są - wbrew powszechnej opinii - depresja i wywołane nią samobójstwa, ale wypadki samochodowe - wynika z danych amerykańskiego Departamentu ds. Weteranów (Veterans Affairs Department).                    Żołnierze piechoty i piechoty morskiej służący na misjach zagranicznych uczą się "jeździć tak, by przeżyć", gdyby doszło do jakiegoś bezpośredniego zagrożenia życia (np. ostrzału konwoju).  Jednak, jak zauważa Fox News, te same umiejętności po powrocie na drogi w USA okazują się dla weteranów zgubne.               Dwa tysiące amerykańskich żołnierzy zginęło w Afganistanie                                  Przez prawie 11 lat ...                                                        czytaj dalej  »         Strach przed IED   - Długi czas, gdy jeździłem po autostradzie (w USA), zawsze myślałem, że był w pobliżu improwizowany ładunek wybuchowy (IED) - przyznał Bryan Escobedo, były sierżant U.S. Marine Corps. Przyznaje, że czasem strach bierze nad nim górę i wtedy musi zjechać na pobocze i "ogarnąć się".  Jak pisze amerykańska stacja, choć Escobedo przeżył cztery wybuchy IED w trakcie służby, nabyte niegdyś instynkty i umiejętności ryzykownej jazdy wystawiają go teraz na ryzyko.   Znacznie większe ryzyko   Według danych amerykańskiego ubezpieczyciela - firmy USAA, która przebadała 171 tys. spraw, żołnierze tuż po powrocie z pola walki 13 proc. częściej powodują wypadki drogowe. Liczba ta jest większa od przeciętnej aż o 36 proc. w przypadku wojskowych, którzy mają za sobą trzy lub więcej odsłużonych tur za granicą.  Okres podwyższonego ryzyka trwa około pół roku od powrotu do ojczyzny, a później wraca do poziomu normalnego.
Co powiedziała Holendrom Pierwsza Dama?                                              Pierwsza Dama Rzeczypospolitej odwiedziła w środę Holandię. Odwiedziła i zmierzyła się z niezwykle trudnym i nienaturalnym dla większości Polaków językiem holenderskim. Jak jej poszło i jak zareagowali na jej boje słuchacze? Odpowiedź w materiale filmowym.
Bruce Springsteen znowu wielki                                              Nowa, 17 już płyta ostatniego barda politycznego rocka, jak krytycy nazywają Bruce’a Springsteena, od kilku dni robi furorę na świecie. „Wrecking Ball  to dla wielu wręcz najlepsza płyta w jego muzycznej karierze, choć znakomitych było sporo. Kilkanaście piosenek opisuje stan ducha Amerykanów tak trafnie, że już typuje się ją na zwycięzcę przyszłorocznych Grammy, choć to dopiero początek roku.                    62-letni Bruce znów jest na ustach całej muzycznej branży, a nowa płyta porywa zarówno jego starych fanów, jak i nową publiczność.          Trzy koncerty legendy gitary w Polsce                                 Jeden z największych...                                                        czytaj dalej  »       Album społecznie zaangażowany   Sam Springsteen mówi, że  Wrecking Ball  to jego najbardziej  gniewny  album od lat i z pewnością najbardziej społecznie zaangażowany. Porusza przede wszystkim kwestię ekonomicznego kryzysu. Obiektem ataku są finansiści i politycy odpowiedzialni za dramat zwykłych ludzi. Bruce’a niepokoi też słabość amerykańskiej demokracji, rzekomo ugruntowanej jak w żadnym innym miejscu na świecie. W dramatycznie brzmiącym, świetnym utworze „We Take Care of Our Own” pyta, dlaczego uczciwa praca nie daje już wolności.    Mnóstwo tu gniewu, przemawiącej wprost, mocnej muzyki rockowej ze znakomitymi tekstami. Bruce brzmi bogato i różnorodnie. Ale  Wrecking Ball  to coś jeszcze – to mimo elementów bluesa, folku i nawet hip-hopu, wyznanie wiary w rock and roll, gatunek niezmiennie najbliższy muzykowi. Mimo pesymistycznych tekstów, płyta porywa entuzjazmem i dynamiką.          Sinead O'Connor wystąpi w Polsce                                 Sinead O'Connor...                                                        czytaj dalej  »       Patriota krytyczny    Springsteen w swoich utworach zawsze był po stronie słabych i przegranych. Już w latach 70-tych zaangażował się w kampanię przeciwko energetyce atomowej, potem wspierał akcję Live Aid. W 1985 roku wziął udział, razem z innymi artystami, w nagraniu piosenki „We Are the World” Michaela Jacksona i Lionela Richiego, by zebrać fundusze na walkę z głodem w Etiopii. Najbardziej chyba zaangażowana jego piosenka  Streets Of Philadelphia  z filmu  Philadelphia  otrzymała Oskara i nagrodę Grammy.    Trudno więc się dziwić, że i tym razem reaguje zdecydowanie na to, co dotyka obywateli amerykańskich. - To, co się dzieje w naszym kraju jest złe, niepatriotyczne i nieamerykańskie – mówi na dostępnych w sieci nagraniach ze spotkań z publicznością, promujących płytę. - Nikt nie bierze za to odpowiedzialności. Mój patriotyzm jest krytyczny ale prawdziwy, zadaje niewygodne pytania i oczekuję odpowiedzi.    Ciekawe jak przyjął płytę, nucący jego piosenki na wiecach przed 4 laty, Barack Obama - zdeklarowany wielbiciel Bruce’a, i czy artysta tak ostro oceniający sytuację w kraju, poprze go znów w nadchodzących wyborach?   Justyna Kobus,mk//gak
Budowali Stadion Narodowy. Bankrutują                                              Jedna z największych firm budowlanych w Polsce PBG S.A. oraz jej dwie zależne spółki Hydrobudowa i Aprivii, złożyły wnioski o upadłość układową. Po ogłoszeniu tej decyzji notowania akcji PBG na warszawskim parkiecie zostały zawieszone. PBG była jednym z głównych wykonawców Stadionu Narodowego.                     - Bezpośrednią przyczyną złożenia wniosku były przeciągające się rozmowy z bankami w sprawie uzyskania kredytu pomostowego w wysokości 200 mln zł - powiedział rzecznik Hydrobudowy Krzysztof Woch.  "PBG, dla ochrony pracowników i interesów wszystkich wierzycieli - kontrahentów, obligatariuszy i banków kredytujących - podjęło decyzję o złożeniu do Sądu Rejonowego Poznań - Stare Miasto wniosku o ogłoszenie upadłości z zawarciem układu z wierzycielami. Uzasadnieniem dla podjęcia powyższych decyzji jest również umożliwienie prowadzenia dalszej działalności operacyjnej spółek" - napisano w komunikacie prasowym.        Grożą zablokowaniem Stadionu Narodowego                                 Blisko 40 firm podwy...                                                        czytaj dalej  »        Grupa podała, że trudna sytuacja płynnościowa jest również konsekwencją realizacji kontraktów drogowych i budowy Stadionu Narodowego.  "Obecne problemy grupy PBG są również pochodną realizacji przez spółki zależne - Hydrobudowę Polską i Aprivia - kontraktów drogowych, w tym budowy odcinków autostrad A1 i A4. Kontrakty drogowe charakteryzują się dużym zapotrzebowaniem na kapitał obrotowy. Dodatkowo, ze względu na zmianę warunków rynkowych, zwłaszcza wzrost cen materiałów, są to kontrakty nierentowne. Ze względu na udzielone poręczenia i solidarną odpowiedzialność generalnego wykonawcy i konsorcjantów na realizowanych kontraktach, do trudnej sytuacji Grupy PBG przyczynił się również jej udział w budowie Stadionu Narodowego w Warszawie. Duże zaangażowanie grupy PBG w te projekty (wartość wymienionych kontraktów ogółem wynosi blisko 5 mld zł netto) w jednym czasie zwiększyły skalę problemów płynnościowych i uniemożliwiły płynne funkcjonowanie grupy" - dodano.       PBG 14 maja podpisało porozumienie z bankami finansującymi spółkę, będące pierwszym krokiem do uzyskania finansowania pomostowego. Umowa przewidywała podjęcie decyzji przez komitety kredytowe banków do 18 maja br. i uruchomienie finansowania do 25 maja. Spółka podała, że banki podjęły pozytywne decyzje kredytowe 1 czerwca br., ale na warunkach, których spełnienie leży w gestii zewnętrznych instytucji finansowych i w czasie, który nie daje możliwości zabezpieczenia spłaty bieżących zobowiązań oraz prawidłowej realizacji kontraktów.  "Do czasu ustanowienia zabezpieczeń uzgodnionych w umowie, banki zablokowały konta spółek, co znacznie utrudnia realizację kontraktów. Ponadto, proponowane przez banki warunki zabezpieczeń majątkowych przy braku zagwarantowania kompleksowego finansowania oraz restrukturyzacji dotychczasowych kredytów nie pozwalałyby na równe traktowanie wszystkich wierzycieli, zwłaszcza obligatariuszy i kontrahentów" - napisano.  Rozwiązaniem, do którego dążyć będzie zarząd PBG, jest emisja obligacji zamiennych na akcje i spłata zobowiązań.  Grupa PBG zajmuje się m.in. inwestycjami infrastrukturalnymi, w tym budową dróg i autostrad, inwestycjami energetycznymi i paliwowymi. Hydrobudowa zajmuje się kompleksową realizacją inwestycji budownictwa technologicznego, hydrotechnicznego, obiektów ochrony środowiska i wodno-kanalizacyjnych. Konsorcjum Hydrobudowa-PBG-Alpine jest głównym wykonawcą Stadionu Narodowego. Wśród inwestycji Grupy PBG znajduje się także Stadion PGE Arena w Gdańsku i Stadion Miejski w Poznaniu.   Spadek na giełdzie    O godz. 14.00 kurs PBG spadł o 13,18 proc. do 14,63 zł, a kurs Hydrobudowy zniżkował o 10,58 proc. do 0,34 zł. Po godzine 15.00 notowania akcji PBG na warszawskim parkiecie zostały zawieszone.
 Musieliśmy uciekać przed ochroną hotelową, wyrywać się                                               - Musieliśmy uciekać przed ochroną hotelową. Kazali nam zapłacić za cały pobyt, dostaliśmy rachunek, tak że musieliśmy się wyrywać z rąk strażników - opowiadali turyści, którym udało się wrócić z jednego z hoteli w Agadirze do kraju. Na wakacjach w Maroku przebywali z biurem podróży Sky Club, które w środę ogłosiło upadłość.                    Trójce turystów udało się uciec z hotelu, choć jak zaznaczali, na początku ochrona zabrała im walizki. Podróżujący powiedzieli także, że w hotelu nadal przebywają inni turyści. Niektórym z nich zostały zabrane paszporty.               Po negocjacjach Polacy wypuszczeni z hotelu                                 Wszyscy Polacy, któr...                                                        czytaj dalej  »        Turyści wspominali również, że mimo iż mieli kontakt z przebywającymi na miejscu rezydentkami, "nie otrzymywali od nich tyle informacji, ile by chcieli". Kolejna z podróżujących dodała jednak, że "rezydentki zabrały pieniądze i pouciekały".   "Spaliśmy na podłodze"   - W ogóle nam nie pomagały w niczym, nie było co jeść, spaliśmy na podłodze w hallu - relacjonowała jedna z podróżujących. Turyści skarżyli się także, że mimo iż było wiadomo o upadku biura podróży, do wczoraj rezydenci zbierali pieniądze na wycieczki, które w efekcie się nie odbyły.   Podróżujący ze Sky Club deklarują, że cała sytuacja kosztowała ich wiele stresu i najprawdopodobniej nie zdecydują się ponownie na wakacje z biurem podróży. Nie liczą również, że uda im się odzyskać pieniądze.   Zatrzymani w hotelu   Nie tylko oni mieli jednak problem z powrotem do kraju.   W innym hotelu w Agadirze zatrzymane zostały 53 osoby  , od których właściciel hotelu żądał zapłaty za pobyt. Po negocjacjach służb konsularnych Polacy nie będą dłużej przetrzymywani w hotelu i jeszcze w czwartek będą mogli wrócić do kraju.   Wszyscy wrócą do Polski   W środę władze  województwa mazowieckiego informowały, że za pośrednictwem Sky Club,  które złożyło do sądu wniosek o upadłość, wyjechało za granicę ponad 4,7  tys. osób.  Do tej pory do Polski udało się sprowadzić ok. połowy klientów biura. Poza granicami kraju, w różnych miejscach, pozostaje ich jeszcze ok. 2  tys. Wszyscy klienci Sky Clubu mają wrócić do kraju do 8 lipca. Urzędnicy  zapewnili, że pieniędzy z gwarancji biura na pewno wystarczy na  opłacenie powrotów turystów do Polski i nikt nie będzie musiał za to  dodatkowo płacić.
Giełda  lubi  Facebooka                                              Piątkowy debiut Facebooka na rynku nowych technologii Nasdaq zakończył się na lekkim plusie. Pod koniec dnia cena akcji tego portalu społecznościowego wyniosła 38,23 dolara. Akcje FB zyskały na zamknięciu 0,6 proc.                    Debiut internetowego giganta był skromniejszy, niż się spodziewano. Tuż po rozpoczęciu sesji akcje FB osiągnęły cenę ponad 42 dol., następnie ich notowania spadły do 38 dol., a po południu (czasu lokalnego) osiągnęły 41,33 dolarów.    Cena akcji przewidywana przed IPO (Initial Public Offering) miała wynieść między 34 a 38 dol.    Część analityków ostrzega, że wycena Facebooka jest bardzo wysoka i akcje mogą zacząć wkrótce spadać. Powołują się na przykład Groupona, który podczas niedawnego debiutu na giełdzie wzrósł kilkadziesiąt procent, ale obecnie jego akcje są o 40 proc. poniżej ceny emisyjnej.                           Debiut Facebooka na  zielono , ale bez rewelacji                                 Wielki giełdowy debi...                                                        czytaj dalej  »        Przy okazji debiutu Facebooka na wartości straciły inne portale społecznościowe, notowane na nowojorskiej giełdzie. Wśród spadkowiczów znalazły się m.in. LinkedIn, Yelp i Groupon.   Facebook pozyskał z debiutu do 18,4 mld dolarów, co oznacza drugą co do wielkości ofertę publiczną na Wall Street w historii. Facebook jest też pierwszą w historii amerykańskich giełd spółką, której kapitalizacja rynkowa w dniu debiutu przekroczyła 100 mld dolarów.     Walka z Google'em    Jak podkreślają eksperci, IPO portalu społecznościowego przypadło na bardzo trudny moment na giełdach. Obawy o to, że europejski kryzys zadłużenia publicznego pogrąży wiele banków w UE, spowodowały w piątek znaczne spadki na światowych giełdach, a debiut FB nie zdołał poprawić nastrojów na Wall Street. W czwartek wieczorem agencja ratingowa Moody's obniżyła noty 16 hiszpańskich banków, a trzy dni wcześniej - 26 banków włoskich. Według AP, w czwartek rynki akcji miały jeden ze swych najgorszych dni roku.    Analitycy obawiają się jednak, że FB może być przewartościowany; główny konkurent portalu, firma Google, ma roczne przychody rzędu 38 mld dol., w tym 36,5 mld z reklam; dla FB sumy te wynoszą odpowiednio 3,7 mld i 3,2 mld. W minionym roku dochody FB wzrosły o 65 proc., ale dochody Apple'a poszybowały o 85 proc. i nie sposób przewidzieć, jak agresywnie będzie rozwijał się portal w perspektywie długoterminowej. Niemniej w ciągu pierwszej godziny sesji w piątek obrót akcjami FB sięgnął 100 mln; tego samego dnia obroty akcjami Amazon.com wyniosły 2,2 mln, a Google'a około 2 mln.      Wartość? 900 milionów użytkowników        Bono najbogatszym muzykiem na świecie?                                 Lider zespołu U2 - B...                                                        czytaj dalej  »          Wartość Facebooka szacowana jest na około 100 miliardów dolarów. Wartość Google'a - na 200 mld. Jak to możliwe, że firma, która niczego nie produkuje, ma tak gigantyczne zyski? Według ekspertów, wartością Facebooka są przede wszystkim jego użytkownicy. Nieocenioną wartością jest też rozpoznawalność marki. Wartość rynkowa budowana jest więc na potencjale, jaki ma firma. Co oznacza ten potencjał? To 900 milionów użytkowników, którzy nie wyobrażają sobie dnia bez sprawdzenia, co słychać u znajomych. Dziennie w serwisie pojawia się 300 milionów zdjęć, a zawieranych jest ponad 125 miliardów nowych znajomości.    Eksperci ostrzegają jednak, że firmy elektroniczne szybko się zmieniają, zastępowane przez nowe pomysły. Na razie jednak facebookowicze nie wyobrażają sobie, by ich ukochany portal przestał istnieć.   jk//kdj
Stylista ferrari, chevroleta i peugeota nie żyje                                              Słynny stylista samochodów Sergio Pininfarina zmarł we wtorek w Turynie.  Media podkreślają, że odszedł jeden z czołowych stylistów światowej motoryzacji.  Włoch miał 85 lat.                    Pininfarina urodził się w stolicy Piemontu w 1926 roku pod nazwiskiem Farina. Po ukończeniu mechaniki na politechnice turyńskiej rozpoczął pracę w firmie motoryzacyjnej ojca Pinin'a Fariny, którą następnie przejął. Zmienił później nazwisko na tak właśnie brzmiące, co zatwierdzione zostało w 1961 roku przez samego ówczesnego prezydenta republiki - Giovanni Gronchi.   Stylista ferrari, peugeota, maserati     Sławę przyniosły Pininfarinie zaprojektowane przez niego samochody, które przeszły do historii, wśród nich są m.in. modele ferrari, peugeota, maserati.  Dzieła, które bezpośrednio wyszły spod ręki utalentowanego Włocha, to choćby Chevrolet Corvette Rondine z 1963r. czy Cadillac Allante z 1986 r.  Jego autorskie projekty to także Bentley Azure i Peugeot 406 Coupe. Jednak do ulubionych modeli Sergia, należał zaprojektowany prez ojca Cisalfa coupe z 1947r. , które obecnie oglądać można w Nowym Jorku, w Muzeum Sztuki Nowoczesnej.  Mistrz włoskiego stylu - jak piszą o nim media - był też  prezesem wpływowego włoskiego Związku Przemysłowców Confindustria na przełomie lat 80 i 90, a następnie eurodeputowanym.  W 2005 roku prezydent Carlo Azeglio Ciampi mianował wybitnego stylistę samochodów dożywotnim senatorem.
Kosmiczny sukces. Prywatny statek dotarł do ISS                                              Amerykański przemysł kosmiczny odniósł wielki sukces. Pierwszy prywatnie zbudowany statek kosmiczny Dragon, wyniesiony na pokładzie prywatnie zbudowanej rakiety Falcon 9, szczęśliwie dotarł z zaopatrzeniem do Międzynarodowej Stacji Kosmicznej (ISS). Statek zbudowany przez firmę  SpaceX  musi jeszcze w całości wrócić na Ziemię.                    Falcon 9 z Dragonem na pokładzie wystartował we wtorek z kosmodromu NASA Cape Canaveral. Była to druga próba. Podczas pierwszej w sobotę komputery automatycznie przerwały start po wykryciu anomalii w działaniu silników.       Po szczęśliwym dotarciu na orbitę we wtorek, przez kolejne dni statek wykonywał w kosmosie różne manewry, które miały przetestować jego zdolność do precyzyjnego zbliżenia się do ISS. Bez pomyślnego przejścia testów NASA nie wyraziłaby zgody na próbę dokowania do niezwykle cennej i delikatnej stacji. Gdyby w wyniku jakiegoś błędu oprogramowania Dragon uderzył w ISS, mógłby ją poważnie uszkodzić i zagrozić życiu sześcioosobowej załogi.                           NASA znalazła pierwsze planety wielkości Ziemi                                 Amerykańska Narodowa...                                                        czytaj dalej  »         Delikatny lot         Miało być wielkie wydarzenie, skończyło się na ogniu i dymie                                 Oczekiwany z wielkim...                                                        czytaj dalej  »        Wszystkie próby manewrowania przebiegły pomyślnie i w czwartek wieczorem czasu polskiego Dragon rozpoczął zbliżanie się do stacji. W odległości kilkudziesięciu metrów od ISS statek zatrzymał się z powodu problemów technicznych, specjalny laserowy dalmierz niezbędny do bezpiecznego lotu w kierunku stacji miał problemy z działaniem. Po przeładowaniu oprogramowania i resecie urządzenia zbliżanie wznowiono.   Ostatecznie około godziny 15:30 czasu polskiego w piątek Dragon dotarł na odległość 10 metrów od ISS, gdzie został  schwytany  przez robotyczne ramię, kierowane przez załogę stacji. Statek zostanie następnie przeciągnięty do śluzy i zacumowany. Dopiero po przeprowadzeniu serii kolejnych testów załoga stacji kosmicznej będzie mogła do niego wejść i wyładować przywiezioną żywność.       Złapaliśmy smoka za ogon!    Don Pettit, członek załogi ISS, który sterował robotycznym wysięgnikiem    Przed Dragonem pozostał ostatni etap podróży, nie mniej ważny niż poprzednie. Statek musi teraz wrócić na Ziemię. W przyszłości na jego pokładzie mają latać ludzie, musi być więc pewność, że Dragon może bezpiecznie przywieźć ich do domu. SpaceX już raz przeprowadziło test, podczas którego Dragon poleciał na orbitę i wrócił. Teraz firma musi udowodnić, że może powtórzyć sukces.                           NASA znalazła pierwsze planety wielkości Ziemi                                 Amerykańska Narodowa...                                                        czytaj dalej  »         Nowa era         NASA znalazła pierwsze planety wielkości Ziemi                                 Amerykańska Narodowa...                                                        czytaj dalej  »        Amerykańska Narodowa Agencja Aeronautyki i Przestrzeni Kosmicznej (NASA) liczy na powodzenie misji, ponieważ wynajem  kosmicznych taksówek  od SpaceX, które dostarczają astronautom na ISS m.in. żywność (a w dalszej perspektywie - zabiorą ich ze Stacji lub ich na nią zawiozą) pozwoli znacznie ograniczyć ponoszone przez nią koszty.    Obecnie, po zakończeniu programu promów kosmicznych, NASA płaci aż 60 mln dol. za każdy lot na ISS Rosjanom, ponieważ tylko oni dysponują odpowiednimi statkami kosmicznymi i z monopolistycznej pozycji windują ceny.   Równie ważną, jeśli nie ważniejszą kwestią, jest nadanie rozpędu amerykańskiemu prywatnemu przemysłowi kosmicznemu. Administracja Obamy chce, aby to prywatne firmy zajęły się  najprostszymi  lotami na orbitę, co mają robić efektywniej niż NASA. Agencja ma natomiast zająć się czysto naukowymi misjami w dalsze zakątki Układu Słonecznego.        ab,mk//kdj/k
Radwańska wygrała i zaniemówiła                                              Zrobię wszystko, co w mojej mocy, żeby być numerem jeden - powiedziała na konferencji prasowej Agnieszka Radwańska po awansie do finału wielkoszlemowego turnieju tenisowego na trawie w Wimbledonie, po czym, wyraźnie wzruszona, na dłuższą chwlę zaniemówiła.                    Kilkanaście minut po odniesieniu największego sukcesu w karierze Polka odpowiadała na pytania dziennikarzy i na wstępie wypowiedziała tylko jedno zdanie. Potem chwilę musiała "odczekać" i później opowiadała już o czekającym ją finale jak ma w zwyczajniu - długo i ze swadą.  Radwańska nie chce poprzestać na samym awansie do sobotniego finału i zapowiada walkę o najbardziej prestiżowe trofeum w tenisie, zdając sobie równocześnie sprawę z tego, kto będzie jej rywalką. A będzie nią Serena Williams.        Świetny serwis i ataki przy siatce.  Isia  w finale z Sereną Williams                                 Aż 78 proc. celnego ...                                                        czytaj dalej  »         Sposób na Serenę? "Mieszanie gry"   - Grałam z Sereną kilka razy, ale to było dawno temu, chyba więcej niż dwa lata ( dwa razy, w 2008 roku - red. ). Na pewno jedno się nie zmieniło - to bardzo trudna rywalka, która świetnie uderza piłki, a szczególnie dobrze gra na trawie. Jest jedną z najlepszych zawodniczek grających siłowy tenis - wyliczała krakowianka, która jako znacznie mniejsza i słabsza fizycznie będzie szukała przewagi na korcie w grze technicznej.  - Grając przeciwko niej będę musiała przede wszystkim ciągle zmieniać rytm i mieszać grę. Na pewno nie będę miała nic do stracenia. To w końcu będzie mój pierwszy finał w Wielkim Szlemie. W sumie mnie też trawa bardzo odpowiada, choć kiedy tu grałam pierwsze turnieje, nawierzchnia była o wiele szybsza niż dziś - powiedziała Radwańska.       Grając przeciwko niej będę musiała przede wszystkim ciągle zmieniać rytm i mieszać grę. Na pewno nie będę miała nic do stracenia.    Agnieszka Radwańska     "Co wiesz o Dżadżwydża Dżendżedżowska?"   Polka doskonale pamięta swój triumf w Wimbledonie na poziomie juniorskim w 2005 roku. - Pamiętam to, jakby to było ledwie rok temu, a przecież minęło siedem lat. To było wspaniałe uczucie, dlatego będę się starała zrobić wszystko, żeby znów sięgnąć po puchar - dodała.  Krakowianka jest drugą w historii Polką jaka wystąpi w londyńskim finale, po Jadwidze Jędrzejowskiej, która w 1937 roku przegrała decydujące spotkanie z Angielką Dorothy Edith Round 2:6, 6:2, 5:7. Czy o tym wie, zapytała ją w czwartek dziennikarka "The Times", łamiąc sobie język: - Co wiesz o Dża Dżadżwydża Dżendżedżowska? Czy coś o niej słyszałaś w dzieciństwie?      Sonda   zamknij  Czy Agnieszka Radwańska wygra Wimbledon?            Tak. W półfinale pokazała, że jest pełni formy. Nikt jej nie zatrzyma    Nie. Rywalka jest poza jej zasięgiem    Głosuj       Sonda   zamknij  Czy Agnieszka Radwańska wygra Wimbledon?      Wyniki głosowania   62%   Tak. W półfinale pokazała, że jest pełni formy. Nikt jej nie zatrzyma   62%        38%   Nie. Rywalka jest poza jej zasięgiem   38%       Oddanych głosów:  29604        zobacz wyniki     - Myślę, że chodzi o Jadwigę Jędrzejowską? - dopytała, śmiejąc się Radwańska. - Nigdy nie widziałam jej gry, ale znam jej nazwisko. Wiem, że była tu finalistką wiele lat temu. Nie pamiętam dokładnie roku, ale to było bardzo dawno temu i chyba przegrała tu w trzech setach. Cieszę się, że jako druga wystąpię w finale Wimbledonu  - stwierdziła, kwitując: - Jestem pierwszą Polką, która po wielu latach wygrała wielkoszlemowy półfinał, więc to jest wielki sukces. Ale zwycięstwo w finale będzie jeszcze większym. Wimbledon zawsze był wielką częścią historii polskiego tenisa, cieszę się, że teraz i ja do niej należę.  W czwartkowe popołudnie 23-letnia tenisistka rozstawiona z numerem trzecim, osiągnęła pierwszy wielkoszlemowy finał, po 70 minutach gry pokonując Niemkę o polskich korzeniach Angelique Kerber (nr 8.) 6:3, 6:4.
Syn gen. Szumskiego nie odpowie za zabójstwo ojca                                              Krzysztof S., podejrzany o zamordowanie swojego ojca Henryka Szumskiego, byłego szefa Sztabu Generalnego, jest niepoczytalny - poinformowała Prokuratura Okręgowa w Warszawie. Oznacza to, że w najbliższych dniach śledztwo w tej sprawie zostanie umorzone, a Krzysztof S. zostanie skierowany do zakładu psychiatrycznego.                    Do prokuratury w Pruszkowie prowadzącej śledztwo w sprawie śmierci generała Henryka Szumskiego wpłynęła opinia biegłych, którzy po obserwacji psychiatrycznej Krzysztofa S. uznali, że jest on niepoczytalny. - W przyszłym tygodniu prokuratura skieruje do sądu wniosek o internację mężczyzny (w zakładzie psychiatrycznym - red.) i umorzenie postępowania - powiedział rzecznik Prokuratury Okręgowej w Warszawie Dariusz Ślepokura.  Krzysztof S. w przeszłości leczył się psychiatrycznie.         Syn gen. Szumskiego przyznał się do zabójstwa ojca                                 Jeszcze we wtorek Pr...                                                        czytaj dalej  »        Tragiczna śmierć   Henryk Szumski miał 71 lat. Zmarł 30 stycznia 2012 roku, mimo reanimacji, śmiertelnie raniony nożem przez swojego syna w swoim domu w Komorowie pod Warszawą.  Jak ustaliła policja syn wszedł do domu ojca i ugodził go nożem. W tym czasie w mieszkaniu znajdowała się m.in.  żona generała.   Kariera w wojsku   Generał Henryk Szumski do szkoły oficerskiej wstąpił w 1961 roku. W latach 1997-2000 był szefem Sztabu Generalnego WP. Dowodził 12 Dywizją Zmechanizowaną w Szczecinie, która uczestniczyła w  pacyfikacji strajku w Stoczni Szczecińskiej i innych zakładach. W 2001 roku przeszedł na emeryturę. W latach 2000-2005 był członkiem Rady Bezpieczeństwa Narodowego.  Był kawalerem m.in. Krzyża Komandorskiego z Gwiazdą Orderu Odrodzenia Polski, Złotego Krzyża Zasługi, a także Złotego Krzyża Honorowego Bundeswehry, został też odznaczony Orderem francuskiej Legii Honorowej.
Najbardziej oczekiwany kibic Euro? Narzeczona Ronaldo                                              Irina Shayk nie interesuje się piłką nożną. Gdy tydzień temu jej narzeczony Cristiano Ronaldo grał na Euro z Niemcami ją paparazzi przyłapali na zakupach w Nowym Jorku. Dziś wieczorem podczas meczu Portugalii z Holandią będą się ważyć losy drużyny Ronaldo. Media spodziewają się, że właśnie dlatego rosyjska modelka zapewne zasiądzie na trybunach na Ukrainie.                    Jest najpiękniejszą "WAGs" - jak nazywa się dziewczyny i żony piłkarzy - tegorocznego Euro. Ale i największą nieobecną. Bo w przeciwieństwie do sławnych narzeczonych kolegów i konkurentów jej partnera, Cristiano Ronaldo - Kolumbijki Shakiry (piosenkarki i towarzyszki życia Gerarda Pique), Hiszpanki Sary Carbonero (dziennikarki sportowej i narzeczonej Ikera Casillasa), Brytyjki Coleen Rooney (żony Wayne'a Rooneya) - Irina do tej pory nie pojawiła się na trybunach.                 I jak się okazało nie była zajęta pracą modelki. Gdy tydzień temu jej ukochany grał z Niemcami ją paparazzi przyłapali na zakupach w Nowym Jorku, zaś później, gdy był mecz Hiszpanii z Danią, ona relaksowała się z przyjaciółmi na plaży w Miami. Kolorowe media tłumaczą jej nieobecność wśród kibiców tym, że Shayk nie interesuje się piłką nożną, a poza tym przygotowuje się do ślubu i wesela z Ronaldo.   Ślub po Euro   Ceremonia odbędzie się na przełomie czerwca i lipca na wyspie Porto Santo, w pobliżu Madery, gdzie urodził się 27-letni Portugalczyk. W planowanych uroczystościach weselnych nieopodal domu, w którym przed ponad pięciuset laty mieszkał Krzysztof Kolumb, weźmie udział bardzo wąskie grono przyjaciół i rodziny młodej pary. W tym dwuletni Cristianinho, syn Ronaldo, którego urodziła mu surogatka.  Choć piłkarz miał na koncie długą listę modelek, z którymi romansował, wszystkie przebiła 26-letnia Shayk. Nie tylko dlatego, że jest piękna i seksowna (w rankingu Models.com na "najseksowniejszą modelkę świata" zajęła 10. pozycję), ale i inteligentna - w rodzinnej Rosji studiowała marketing i doskonale kieruje swoją międzynarodową karierą. Poza tym, co ważne dla jej ukochanego, pokochała Cristianinho. - Ronaldo poświęca praktycznie każdą wolną chwilę swojemu synowi. Nawet, gdy jest daleko, zawsze dzwoni, aby zapytać o dziecko. Jest stuprocentowym ojcem. Również Irina bardzo dobrze traktuje malucha - była niania dwulatka zdradziła w wywiadzie dla bulwarówki "Correio da Manha".                 Modelka słynie z miłości do dzieci. Jest bardzo zaangażowana w pomoc szpitalowi w miasteczku Jemanżelińsk, gdzie urodziła się w styczniu 1986 roku. Wraz z siostrą pomogła odbudować tam oddział dziecięcy. Zbiera też pieniądze dla rosyjskiej organizacji dobroczynnej "Pomogi" ("Pomóż"), która zapewnia opiekę chorym dzieciom - jest oficjalnym ambasadorem tej fundacji w Rosji. Poza tym, rozebrała się w szczytnym celu. Pozowała nago dla projektanta mody Marca Jacobsa, który jest autorem limitowanej edycji T-shirtów "Protect the Skin you're In" ("Chroń skórę, w której żyjesz") w ramach kampanii na rzecz walki z rakiem skóry.  - Jestem zaszczycona i szczęśliwa, że zostałam częścią tej kultowej akcji. Nawet jeśli to oznaczało obnażenie się przed wszystkimi – napisała na facebooku, choć wcześniej prezentowała swoje wdzięki wyłącznie w bieliźnie i bikini. Odmówiła także "Playboyowi", po tym, jak Hugh Hefner, właściciel tytułu, osobiście złożył jej propozycję. - Sesje rozbierane nie wchodzą w grę, mimo zawrotnej sumy, którą mi proponowano. Mam swoją klasę! - stwierdziła.   Modelka przez przypadek   Rosjanka, której rozmiary 86-58-88 przy wzroście 178 cm robią wrażenie, nigdy nie planowała kariery w świecie mody. Miała zostać pianistką, tak jak jej matka. W wieku 6 lat zaczęła uczyć się gry na fortepianie, a potem przez siedem lat uczyła się w szkole muzycznej i śpiewała w chórze. Jednak te plany pokrzyżowała śmierć ojca, który zmarł w wyniku powikłań po zapaleniu płuc, gdy Irina miała 14 lat. W domu zapanowała bieda - matka, by utrzymać córki (Irina ma starszą siostrę Tatianę), pracowała na kilku etatach, w tym jako nauczycielka gry na pianinie w przedszkolu.    Modelką została późno, bo w wieku 19 lat. I przez przypadek. W czasie studiów wzięła udział w konkursie piękności "Miss Chelabińska" i wygrała go, ale co ważniejsze, dostrzegł ją tam agent z paryskiej agencji modelek. Krótko potem, za jego namową przeniosła się do Paryża i nazwisko Shaykchlislamowa zmieniła na łatwiejsze do wymówienia. Jako Irina Shayk zaczęła karierę. Spodobała się jej egzotyczna uroda. - Mam jasne oczy mamy i jej słowiańskie rysy, ale skórę niczym Latynoska. Zawdzięczam ją korzeniom ojca, który był ciemnoskórym Tatarem - tłumaczy modelka.  Sława poza branżą mody przyszła na wiosnę 2010 roku, gdy podczas pracy dla Giorgio Armaniego poznała zawodnika Realu Madryt i jednego z najlepszych piłkarzy świata. Jako para stali się ulubieńcami prasy na całym świecie. Nawet, gdy w ub.r. na krótko się rozstali, Irina nie schodziła z okładek magazynów - jako pierwsza w historii Rosjanka znalazła się nawet na okładce "Sports Illustrated Swimsuit Issue 2011". W środku wraz z innymi pięknościami reklamowała kostiumy kąpielowe, co oglądało ponad 60 mln osób na świecie, które kupiło numer. Tym samym trafiła do elitarnego grona modelek, które są znane z imienia i nazwiska.      Irina Shayk na okładkach najsłynniejszych magazynów na świecie:             Amerykański numer  Sports Illustrated  poświęcony strojom kąpielowym 2011 roku                                                                          Fot. materiały prasowe                                                                                      Amerykański  Ocean Drive , sierpień 2010                                                                          Fot. materiały prasowe                                                                                      Hiszpańska edycja  Elle , grudzień 2011                                                                          Fot. materiały prasowe                                                                                      Włoski  Cosmopolitan , kwiecień 2012                                                                          Fot. materiały prasowe                                                                                      Rosyjska edycja  Tatlera , luty 2011                                                                          Fot. materiały prasowe                                                                                      Ukraińska  Marie Claire , maj 2012                                                                          Fot. materiały prasowe                                                                                      Niemiecka edycja  GQ , lipiec 2012                                                                          Fot. materiały prasowe                                                                                       S Moda  - dodatek do hiszpańskiego  El Pais , 5 maja 2012                                                                          Fot. materiały prasowe                                                                                      Rosyjska edycja magazynu  Cosmopolitan , czerwiec 2012                                                                          Fot. materiały prasowe                                                                                       FHM  z Republiki Południowej Afryki, marzec 2012                                                                          Fot. materiały prasowe                                                                                      Hiszpański magazyn  DT , luty 2011                                                                          Fot. materiały prasowe                                                                                      Brytyjska edycja  Esquire , luty 2012                                                                          Fot. materiały prasowe                                                                                      Rosyjska  Marie Claire , kwiecień 2012                                                                          Fot. materiały prasowe                                                                                      Hiszpańska edycja magazynu  Glamour , styczeń 2011                                                                          Fot. materiały prasowe                                                                                      Włoska  Amica , listopad 2011                                                                          Fot. materiały prasowe                                                                                       GQ  z RPA, sierpień 2010                                                                          Fot. materiały prasowe                                                                                      Hiszpański  Cosmopolitan , czerwiec 2011                                                                          Fot. materiały prasowe                                                                                      Rosyjska edycja magazynu mody  Jalouse , luty 2006                                                                          Fot. materiały prasowe                                                                                      Ukraińska edycja  Harper's Bazaar , maj 2012                                                                          Fot. materiały prasowe                                                                                                                                                                                                                                    Będzie na widowni?   Cristiano Ronaldo miał być jedną z największych gwiazd Euro 2012. Już raz był bliski wygrania tego turnieju (w 2004 roku), ale wówczas Grecy sprawili supersensację i 19-letni wtedy Ronaldo został z niczym. Teraz Portugalczyk otwarcie zapowiedział, że jego zespół przyjechał do Polski i na Ukrainę po złoto. CR7 był najlepszym strzelcem reprezentacji Portugalii w eliminacjach Euro, siedem razy trafiając do bramki rywali. Jednak od początku turnieju nie strzelił żadnego gola, a dziś wieczorem Portugalczycy muszą wygrać, żeby przejść dalej.  Media spodziewają się, że właśnie dlatego piękna modelka tym razem zasiądzie na trybunach na Ukrainie, by dopingować narzeczonego.      Irina Shayk jako "twarz" znanych światowych marek:              Kampania Intimissimi w 2010 roku                                                                          Fot. materiały prasowe                                                                                      Kampania Guess                                                                          Fot. materiały prasowe                                                                                      Kampania Intimissimi, 2009 rok                                                                          Fot. materiały prasowe                                                                                      Kampania Intimissimi                                                                          Fot. materiały prasowe                                                                                      Kampania Guess, rok 2009. U boku modela Jona Kartajareny                                                                          Fot. materiały prasowe                                                                                      Kampania Intimissimi, 2009 rok                                                                          Fot. materiały prasowe                                                                                      Kampania dżinsów Replay                                                                          Fot. materiały prasowe                                                                                      Kampania Armani Exchange, lato 2010                                                                          Fot. materiały prasowe                                                                                      Kampania Intimissimi, 2010 rok                                                                          Fot. materiały prasowe                                                                                      Armani.jpg                                                                          Fot. materiały prasowe                                                                                      Kampania Intimissimi                                                                          Fot. materiały prasowe                                                                                      Kampania Intimissimi                                                                          Fot. materiały prasowe                                                                                      Kampania Armani Exchange, 2010                                                                          Fot. materiały prasowe                                                                                      Kampania dżinsów Replay                                                                          Fot. materiały prasowe                                                                                      Kampania dżinsów Replay                                                                          Fot. materiały prasowe                                                                                      Kampania marki John John, 2011 rok                                                                          Fot. materiały prasowe                                                                                      Kampania Guess, wiosna-lato 2009. Irina i Jon Kartajarena                                                                          Fot. materiały prasowe                                                                                      Kampania Guess, rok 2009. U boku modela Jona Kartajareny                                                                          Fot. materiały prasowe                                                                                      Kampania dżinsów Replay                                                                          Fot. materiały prasowe                                                                                      Kampania Guess, 2012 rok                                                                          Fot. materiały prasowe
Europejski Bank Centralny obniżył stopy procentowe                                              Rada Europejskiego Banku Centralnego (EBC) obniżyła stopy procentowe. Benchmarkowa stopa procentowa kredytu refinansowego została obniżona o 25 pkt. bazowych do 0,75 proc. - podał bank w komunikacie.                           14                    Ceny surowców po decyzji EBC       Jak decyzja Europejs...                           czytaj dalej  »        Analitycy spodziewali się, że EBC obniży stopę procentowe kredytu refinansowego właśnie o 25 pkt. bazowych. Stopa procentowa kredytu refinansowego po czwartkowej obniżce jest najniższa w historii.  EBC poinformował też o obniżce o 25 pkt. bazowych stopy depozytowej oraz, również o 25 pkt. bazowych, stopy oprocentowania kredytów. Stopa depozytowa po obniżce wynosi 0 proc., natomiast stopa oprocentowania kredytów 1,5 proc.  Decyzja EBC obowiązuje od 11 lipca.
Orlen na razie nie sprzeda Możejek                                              PKN Orlen zdecydował, że Rafineria Możejki zostanie w grupie i nie będzie obecnie sprzedawana - poinformował dziennikarzy Jacek Krawiec, prezes koncernu. Dodał, że decyzję podjęto z powodu braku zadowalających ofert.                     - Bank Nomura przeanalizował wszystkie scenariusze dotyczące Możejek (...)., sytuacja makroekonomiczna jest trudna, wycena rafinerii jest na niskim poziomie. Nomura skontaktował się z 30 potencjalnymi inwestorami, ale oferty nie były zadowalające - powiedział Krawiec.    Dodał, że  zarząd rekomenduje, by kontynuować proces zwiększania wartości tej firmy w grupie . - Nie będziemy kontynuować procesu sprzedaży - stwierdził.                Orlen nie da dywidendy? Akcje w dół                                 Zarząd PKN Orlen zam...                                                        czytaj dalej  »        Poinformował, że decyzja ta została zaakceptowana przez radę nadzorczą spółki. Prezes nie wykluczył, że w przyszłości, gdy pojawią się lepsze warunki rynkowe, koncern wróci do sprzedaży Możejek.    Krawiec poinformował też, że spodziewa się, że zaktualizowana strategia PKN Orlen zostanie opublikowana we wrześniu.     Problematyczna inwestycja    Należąca do Grupy Orlen litewska spółka Orlen Lietuva (do kwietnia 2009 AB Mazeikiu Nafta) zajmuje się przetwarzaniem ropy naftowej - jej rafineria znajduje się w okolicy Możejek. PKN Orlen przejął kontrolny pakiet akcji litewskiej rafinerii w połowie grudnia 2006 r. - od Yukos International UK B.V. 53,70 proc. za 1,49 mld dol., a od rządu Litwy - 30,66 proc. za ponad 852 mln dol.        Bank Nomura przeanalizował wszystkie scenariusze dotyczące Możejek (...)., sytuacja makroekonomiczna jest trudna, wycena rafinerii jest na niskim poziomie. Nomura skontaktował się z 30 potencjalnymi inwestorami, ale oferty nie były zadowalające    Jacek Krawiec    Na rentowność spółki wpływają problemy logistyczne. W 2006 r. rosyjski Transnieft zawiesił dostawy ropy do rafinerii w Możejkach, tłumacząc to awarią odcinka ropociągu  Przyjaźń , którym rosyjska ropa płynęła do przejętej przez Orlen rafinerii. W związku z tym ropa do rafinerii Orlen Lietuva dostarczana jest tankowcami i koleją. Ponadto w 2008 r. państwowe Koleje Litewskie rozebrały część torów na trasie umożliwiającej krótszy i tańszy transport paliw z rafinerii w Możejkach.    Premier Donald Tusk poinformował w maju 2011 r., że jeśli PKN Orlen uzna, iż trzeba sprzedać rafinerię w Możejkach, to on nie będzie politycznie blokował tej decyzji.    Dodał jednak, że jeśli we wspólnym interesie Polski i Litwy jest utrzymywanie Możejek w grupie Orlenu, to oba państwa powinny zrobić wszystko, aby praca Możejek odbywała się  w możliwie dobrych warunkach .    Orlen Lietuva jest jedyną rafinerią ropy w krajach bałtyckich, posiadającą dominującą pozycję na rynkach Litwy, Łotwy i Estonii. Spółka wykorzystuje trzy główne kanały sprzedaży produktów paliwowych, jakimi są litewski rynek lokalny, eksport lądowy na Łotwę i Ukrainę oraz do Polski i Estonii, a także eksport drogą morską do Europy Zachodniej i USA z wykorzystaniem terminalu Klajpedos Nafta.    W Orlen Lietuva 30 kwietnia rozpocznie się największy w historii tego przedsiębiorstwa kapitalny remont, który potrwa do 3 czerwca br. - poinformowało dziś biuro prasowe rafinerii.   bgr/k
Aplauz dla polskiego filmu na festiwalu w Cannes                                              - Nie da się ukryć, że udział filmu w canneńskiej sekcji, otwiera przed twórcą drzwi i dodaje pewności siebie - mówi w rozmowie z tvn24.pl debiutujący reżyser Marcin Bortkiewicz, którego krótkometrażowy film  Portret z pamięci  startuje w prestiżowej sekcji  Directors' Fortnight  w Cannes. Film został znakomicie przyjęty przez międzynarodową publiczność.                     Tvn24.pl:  Ma Pan za sobą już pierwszy pokaz filmu dla canneńskiej publiczności. Podobno film przyjęto wręcz owacyjnie?    Marcin Bortkiewicz : Rzeczywiście, oklaski po filmie trwały bardzo długo, ponoć równie długich nie miał żaden z prezentowanych tytułów, a publiczność podczas projekcji reagowała fantastycznie. Śmiała się podczas humorystycznych scen, a te mocniejsze przyjmowała w taki sposób, że ja sam byłem zaskoczony. Np. w momencie, gdy na ekranie Małgosia Zajączkowska uderza matkę w twarz, na sali rozlegały się pełne oburzenia syknięcia. Pozbyłem się więc obaw, że mogliśmy zostać niezrozumiani. To był wspaniały prezent, tak entuzjastyczne przyjęcie filmu.         Haneke znowu zaczarował publiczność w Cannes                                 Michael Haneke zdoby...                                                        czytaj dalej  »       - A publiczność w Cannes jest międzynarodowa i wymagająca, tym większy więc powód do radości. Zdradźmy widzom, którzy nie znają filmu, o czym traktuje  Portret z pamięci .    M.B . Opowiada o młodym chłopaku, który po zdanej maturze, dostaje w prezencie kamerę wideo i postanawia zrealizować dokument o swojej babci. Tyle, że z czasem odkrywa, że robi inny film, niż zamierzał, bo babcia traci pamięć, zaczyna poważnie chorować. Obserwując świat z tej drugiej strony kamery, poznaje od nowa swoją rodzinę. Sam pomysł na film zawdzięczam mojej teściowej, która podsunęła mi książkę Jacka Dehnela, mówiąc, że znajdę w niej być może temat na krótki film. Przeczytałem ją z wielkim zainteresowaniem. W tej książce bohater sam pisze książkę o swojej babci, ja zaś pomyślałem, że byłoby wspaniale, gdyby kręcił film dokumentalny o niej, bo sam jestem dokumentalistą. Gdy potem spotkałem się z Jackiem, dowiedziałem się, że jest to właśnie prawdziwie dokumentalna opowieść o jego babci. Postanowiłem napisać więc własną historię, od Jacka biorąc jedynie motyw. A mój film to w największym skrócie opowieść o miłości między ludźmi, która jest silniejsza niż wszystko inne - także niż międzypokoleniowe konflikty, które są przecież w każdej rodzinie.     Podobno przyjechał Pan do Cannes już z innym, gotowym projektem filmu pełnometrażowego, który wzbudza zainteresowanie zagranicznych inwestorów.    M.B . To prawda, codziennie mam kilka spotkań z zagranicznymi inwestorami. Nie da się ukryć, że udział filmu w canneńskiej sekcji, otwiera przed twórcą drzwi. Ale czy rzeczywiście coś z tego wyjdzie, za wcześnie by mówić. Nie bardzo też na razie mogę opowiadać o samym projekcie, póki nie zapadną żadne, wiążące decyzje. Mogę jedynie przyznać, że zainteresowanie przerosło oczekiwania.  Dzięki temu, że inwestorzy znają już mój film i wiedzą, czego mogą się spodziewać, są otwarci i chętni do dyskusji. Obecność filmu w prestiżowej sekcji ustawiła nas na zupełnie nowej pozycji wyjściowej do negocjacji, niż byliśmy wcześniej. Mówiąc  nas  mam na myśli także mojego producenta Sebastiana Petryka, który do tych rozmów z zagranicznymi filmowcami jest znakomicie przygotowany.         Cannes czas zacząć. O Złotą Palmę znów bez Polaków                                 Dziś rozpoczyna się ...                                                        czytaj dalej  »       Powiedzmy coś więcej o samej sekcji  Directors' Fortnight , w której prezentowany jest Pana film.    M.B . To sekcja, która koncentruje się na twórczości autorskiej, wręcz awangardowej, prezentująca bardzo osobisty, intymny punkt widzenia twórców. Filmy prezentowane w niej, nie łączą się w żaden sposób tematycznie, ale za to łączą się formalnie, poprzez element poszukiwań twórczych.     A jak się Pan czuje ze świadomością, iż właściwie ratuje swoją obecnością tutaj honor naszego kina, które bez pańskiego filmu byłoby w Cannes w ogóle nieobecne?    M.B . Nie mam z tym problemu i nie czuję się w żaden sposób przytłoczony jakąś szczególną odpowiedzialnością z tego powodu. Zdaję sobie sprawę z tego, że to także łut szczęścia, że akurat mój film, a nie któregoś z kolegów został wybrany do tej sekcji. Oglądam sporo filmów na festiwalu i muszę powiedzieć bardzo zdecydowanie: naprawdę, nie powinniśmy mieć najmniejszych nawet kompleksów. Jeśli mowa o sekcji, w której ja startuję, to widziałem wiele filmów moich kolegów, które z powodzeniem, mogłyby się w niej znaleźć.     Ogląda Pan filmy w konkursie głównym? Ma Pan swojego faworyta?    M.B . Oglądam, ale muszę przyznać, że poziom konkursu nie rzucił mnie na kolana. Moim bezdyskusyjnym faworytem, w czym oczywiście nie jestem odosobniony, jest film Michaela Hanekego  Amour .   Rozmawiała: Justyna Kobus
- Prezydent USA Barack Obama przeprowadził oddzielne rozmowy telefoniczne z kanclerz Niemiec Angelą Merkel i premierem Włoch Mario Montim - poinformował Biały Dom. Tematem rozmów była sytuacja gospodarek państw europejskich, które mają przełożenie na amerykańską. Stan tej jest z kolei kluczowo ważny dla Obamy przed wyborami.                    Jak podał Biały Dom, w trakcie rozmów zadeklarowano zgodę co do konieczności dalszego aktywnego walczenia z kryzysem w strefie euro i przezwyciężeniem jej gospodarczej stagnacji.        Niemiecka gospodarka hamuje                                 Jak podało Ministers...                                                        czytaj dalej  »        - Przywódcy zgodzili się, że sprawą ważną są kroki na rzecz wzmocnienia odporności strefy euro oraz wzrostu w Europie i na całym świecie i uzgodnili, że pozostaną w kontakcie - powiedział prezydencki rzecznik Jay Carney.  Wcześniej w środę Biały Dom wydał oświadczenie, że ma nadzieję, iż przywódcy krajów strefy euro szybko ujmą w karby problem kryzsu zadłużenia. - Liczymy na ekspresowe działania w nadochodzących tygodniach, jescze przed ważnym spotkaniem G20 w Meksyku - powiedział Carney. Szczyt odbędzie się w połowie czerwca.  Stan europejskiej gospodarki jest przemiotem zainteresowania w Białym Domu, ponieważ dopóki za oceanem panuje kryzys, amerykańska gospodarka też nie doświadczy znaczącego wzrostu. To natomiast jest kluczowo ważne dla Obamy przed nadchodzącymi wyborami, bowiem Amerykanie podejmując decyzję o tym na kogo oddać głos kierują się głównie ekonomią.
Akademia filmowa spiera się z polskimi twórcami o Oskara                                              Trwa spór o  Ludowe Oskary . Stowarzyszenie Twórców Ludowych, wbrew wcześniejszym zapowiedziom, nie zmieni nazwy przyznawanej przez siebie nagrody, jak zażądała tego Amerykańska Akademia Filmowa. Twórcy postarają się przekonać Akademię, że ani nie kopiują nazwy nagrody, ani nie bazują na dorobku Amerykanów.                     Prezes Stowarzyszenia Twórców Ludowych Waldemar Majcher powiedział, że - po burzy medialnej związanej z informacją, że Amerykańska Akademia Filmowa żąda od polskich twórców ludowych zmiany nazwy przyznawanej od 10 lat nagrody  Ludowe Oskary  - zgłosiła się kancelaria prawna, która chce pomóc twórcom.    - Zaproponowano nam pomoc pro bono, która będzie polegała na napisaniu do kancelarii prawnej, która reprezentuje w Polsce interesy Amerykańskiej Akademii Filmowej, pisma odnoszącego się do wszystkich zarzutów pod naszym adresem - wyjaśnił Majcher.    I dodał: - Prawnicy zapewnili nas, że zrobią wszystko, by przekonać Akademię, że  Ludowe Oskary  nie czerpią z dorobku Amerykanów. W związku z tym postanowiliśmy spróbować zawalczyć o naszą nazwę. Jeśli nam się nie uda, to wtedy zmienimy nazwę nagrody, ale spróbujemy ją ocalić.     Na stronie internetowej piszemy jasno, dlaczego nagroda nazywa się  Ludowy Oskar , mamy swój dorobek, popularyzujemy postać Kolberga, może przekonamy tym Akademię     Waldemar Majcher      List w tej sprawie ma być wysłany jeszcze w tym tygodniu.     Przerażeni pismem    Przed tygodniem organizatorzy  Ludowych Oskarów  otrzymali od kancelarii prawnej reprezentującej w Polsce interesy Amerykańskiej Akademii Sztuki i Wiedzy Filmowej (rozdaje słynne filmowe Oscary) list z żądaniem odstąpienia od używania dla nagrody słowa  Oskar .    Poinformowali, że słowo to zostało w Polsce zastrzeżone dla amerykańskiej nagrody filmowej. W piśmie kategorycznie stwierdzono, że Akademia  nie aprobuje  wykorzystywania przez twórców ludowych nazwy  Oskary , argumentowano, że Polacy  bezprawnie wykorzystują prestiż nagrody  i  powodują rozwodnienie renomy znaku towarowego Oscar .    Zdumieni, ale i przerażeni powagą pisma, twórcy ludowi w pierwszej chwili zapowiadali, że zmienią nazwę swojej nagrody, mimo iż jej nazwa wiąże się nie z filmowymi Oskarami, lecz z postacią legendarnego polskiego etnografa Oskara Kolberga.    - Na stronie internetowej piszemy jasno, dlaczego nagroda nazywa się  Ludowy Oskar , mamy swój dorobek, popularyzujemy postać Kolberga, może przekonamy tym Akademię - powiedział Majcher.     Statuetka Jezusa Frasobliwego     Ludowe Oskary  od 2002 r. przyznaje ogólnopolskie Stowarzyszenie Twórców Ludowych najciekawszym wydarzeniom folklorystycznym w kraju. Nazwa nagrody nawiązuje do postaci Oskara Kolberga, a statuetka, którą otrzymują laureaci, przedstawia siedzącego Jezusa Frasobliwego. W poprzednich latach  Ludowymi Oskarami  nagrodzono m.in. Centrum Wystawienniczo-Regionalne Dolnej Wisły w Tczewie za wystawę  Rola chleba w kulturze ludowej  i Zespół Śpiewaczy z Rudy Solskiej  Jasio konie poił  za film DVD zrealizowany przez Gminny Ośrodek Kultury w Biłgoraju, a także olsztynecki skansen za lekcje o architekturze regionalnej.    Patron nagrody przyznawanej przez Stowarzyszenie Twórców Ludowych, Oskar Kolberg (1814-1890) - to wybitny badacz polskiej kultury ludowej. Etnograf jako pierwszy zgromadził i uporządkował według regionów wiedzę na temat polskiej twórczości ludowej - muzyki, tańców, zwyczajów i mowy. Jednym z jego osiągnięć było zebranie ok. 10 tys. rodzimych melodii ludowych.     Nagrody w Los Angeles    Oscary, doroczne nagrody amerykańskiej Akademii Filmowej (Academy of Motion Picture Arts and Sciences), są przyznawane od 1929 r., m.in. w kategoriach: najlepszy pełnometrażowy film fabularny, najlepszy reżyser, pierwszoplanowy aktor i pierwszoplanowa aktorka.    Tegoroczna ceremonia rozdania Oscarów, 84. w historii, odbędzie się 26 lutego w Teatrze Kodaka w Los Angeles.     Relację z gali wręczenia tegorocznych Oscarów śledź w tvn24.pl w nocy z 26/26 lutego.  mac/iga/k
Fitch obniża rating Grecji                                              Agencja ratingowa Fitch obniżyła w czwartek notę Grecji z B minus do CCC, uzasadniając to obawami o wykluczenie kraju ze strefy euro.                         Za grecki rozwód z euro zapłacimy po 10 tys. złotych?                                 Wyjście Grecji ze st...                                                        czytaj dalej  »        11 maja Fitch poinformował, że jeśli Grecja opuści strefę euro na skutek kryzysu politycznego po wyborach lub z powodu niemożności ustabilizowania sytuacji gospodarczej, wpłynie to na rating długów publicznych w całej unii walutowej.    Agencja ostrzegła wówczas, że umieści ratingi wszystkich krajów euro na liście obserwacyjnej ze wskazaniem negatywnym.    Krajom, które mają obecnie perspektywę negatywną grozi najszybsze obniżenie ratingów. Według komunikatu Fitcha z 11 maja są to: Francja, Włochy, Hiszpania, Cypr, Irlandia, Portugalia, Słowenia i Belgia.   ab\mtom\k
Wielka sieć sklepów składa wniosek o upadłość                                               Zarząd Bomi złożył do Sądu Rejonowego Gdańsk-Północ wniosek o ogłoszenie upadłości z możliwością zawarcia układu. Jako powód złożenia wniosku spółka podaje wypowiedzenie kredytów przez Pekao, PKO BP i BRE Bank - podało Bomi w komunikacie.                    "W ocenie spółki złożenie wniosku jest w obecnej sytuacji jedynym scenariuszem kontynuowania działalności przez spółkę oraz zachowania ponad dwóch tysięcy miejsc pracy na terenie całego kraju. Zawarcie układu pod ochroną sądu daje szansę ustabilizowania sytuacji finansowej Bomi. Jednocześnie zainicjowane działania zwiększają szansę na dokończenie restrukturyzacji spółki" - podano w                Bomi negocjuje z bankami                                  To być może najważni...                                                        czytaj dalej  »        komunikacie.   Zawierają układ   We wniosku o ogłoszenie upadłości Bomi przedstawiło propozycję warunków układu, która zakłada częściową redukcję zadłużenia.  "Drobni wierzyciele posiadający do 15.000 zł wierzytelności otrzymają od spółki 100 proc. spłaty zadłużenia. Dla wierzycieli powyżej 15.000 zł zarząd spółki przewiduje częściową redukcję wierzytelności i spłatę pozostałej części rozłożoną w czasie w zależności od rodzaju dostawcy. Celem jest również zawarcie porozumienia z bankami w zakresie przystąpienia do postępowania układowego i częściowa redukcja zadłużenia wobec instytucji finansowych" - napisano.         Centrum wyników - Bomi                                 Bomi wciąż nierentow...                                                        czytaj dalej  »        Duża sieć   We wtorek rano Bomi poinformowało, że spółka nie otrzymała zgody na dalsze przedłużanie dostępności kredytów od Pekao, a jednocześnie BRE Bank zablokował kredyt w rachunku bieżącym.  Z kolei zgodnie z aneksem do umowy o kredyt z PKO BP, okres dostępności tego kredytu "upływa z dniem powzięcia informacji o wypowiedzeniu lub nie przedłużeniu kredytów przez Bank Pekao SA lub BRE Bank SA".  Bomi jest jedną największych sieci delikatesów w Polsce, od 2007 roku notowaną na Giełdzie Papierów Wartościowych. Spółka prowadzi blisko 40 delikatesów pod marką Bomi w największych miastach Polski.
Saab uratowany od upadku przez Azjatów                                              Szwedzka firma motoryzacyjna Saab Automobile została uratowana przed bankructwem przez azjatyckie konsorcjum, które kupiło jej główne aktywa z zamiarem produkowania samochodów elektrycznych. Finansowych warunków przejęcia Saaba nie ujawniono.                    Nabywcą jest konsorcjum National Electric Vehicle Sweden AB (NEVS), w którym 51 proc. udziałów ma National Modern Energy Holdings Ltd. z Hongkongu, a 49 proc. japońska grupa inwestycyjna Sun Investment LLC. NEVS utworzono ostatnio właśnie w celu przejęcia Saaba.         Saab na łasce Chińczyków                                 Tajemnicza firma z C...                                                        czytaj dalej  »        Kierunek Chiny   Na konferencji prasowej w szwedzkim Trollhaettan, gdzie znajdują się zakłady Saaba, przedstawiciele NEVS podkreślali w środę, że początkowo skoncentrują się na sprzedaży samochodów elektrycznych na rynku chińskim.  - Coraz więcej Chińczyków stać na samochody, ale globalnych dostaw ropy naftowej nie wystarczyłoby, gdyby wszyscy oni nabyli samochody na paliwa z ropy. Chińscy konsumenci chcą najwyższej jakości pojazdu z napędem elektrycznym i my będziemy mogli go zaoferować dzięki nabyciu Saaba - powiedział szef National Modern Energy Holdings Ltd. Kai Johan Jiang.  - Powiążemy szwedzki design samochodowy i doświadczenie produkcyjne z japońską technologią pojazdów elektrycznych i dużą obecnością w Chinach. Pojazdy elektryczne, wykorzystujące czystą energię, to przyszłość i elektryczny samochód przyszłości będzie produkowany w Trollhaettan - zapowiedział prezes NEVS Karl-Erling Trogen.
Sprawę bada prokuratura, a medal już wręczony                                              Medal za wieloletnie zasługi dla PSL dyrektorowi radomskiego szpitala został już wręczony, choć sprawą molestowania 9-letniego chłopca w tej placówce nadal zajmuje się prokuratura. Odznaczony Włodzimierz Guzowski zachowuje zimną krew - z odznaczenia jest dumny a zdarzenia w szpitalu traktuje jako  pretekst żeby w niego uderzyć .                    Wiosną tego roku zaczęły kłopoty i szpitala i pełniącego w nim obowiązki dyrektora. 9-letni pacjent o tym, że zgwałcić miał go 15-letni kolega z oddziału powiedział swojej mamie, a ta przekazała to mediom. Sprawą zajął się sąd rodzinny, a radomska prokuratura rozpoczęła dochodzenie w sprawie niedopełnienia obowiązków służbowych przez personel szpitala. Wciąż nie została jednak przesłuchana część personelu, w tym dyrektor.                Koledzy z internatu molestowali  8-latka?                                 Czterech nastolatków...                                                        czytaj dalej  »        - Zdarzenia na oddziale dziecięcym młodzieżowym traktuje jako tylko pretekst, żeby uderzyć w niektórych pracowników tego szpitala, zwłaszcza w moją osobę - tłumaczy Włodzimierz Guzowski i podkreśla, że jest dumny z odznaczenia nadanego mu przez PSL.   Sytuacja "mało komfortowa"   Niefortunność sytuacji dostrzega jednak rzecznik PSL Krzysztof Kosiński. - Można tutaj mówić o pewnej sytuacji, która jest mało komfortowa i dla samej partii i dla oceny całego zdarzenia. Ten moment na pewno był niefortunny - przyznał rzecznik. Kosiński zastrzegł jednak, że medal został nadany "za działalność na rzecz ruchu ludowego, a nie za działalność zawodową". Wspomniał także, że odznaczenie zostało nadane jeszcze przed wypłynięciem afery w szpitalu kierowanym przez Guzowskiego na światło dzienne.  Włodziemierz Guzowski na stanowisko pełniącego obowiązki dyrektora  szpitala psychiatrycznego w Radomiu trafił z samorządu, wcześnie był  zastępcą burmistrza Skaryszewa. Od czasów studiów związany jest z  Polskim Stronnictwem Ludowym.
Po rozmowach lekarzy z NFZ: protest będzie                                              - Nie ma decyzji o zawieszeniu protestu lekarzy, zapowiadanego od 1 lipca. Zespół negocjacyjny Naczelnej Rady Lekarskiej nie jest upoważniony, by taką decyzję podjąć  - powiedział po piątkowych rozmowach z nową prezes Narodowego Funduszu Zdrowia Agnieszką Pachciarz, wiceprzewodniczący NRL Konstanty Radziwiłł. Rozmowy dotyczyły zmian w umowach na wystawianie leków refundowanych.                     Prezes NFZ Agnieszka Pachciarz kilka godzin rozmawiała z Naczelną Radą  Lekarską i Naczelną Radą Aptekarską o proponowanych zmianach w  zarządzeniu w sprawie wzoru umów na wystawianie leków refundowanych. Chodzi o kary za błędne wypisanie recept na takie leki. Lekarze chcą zmiany dotychczasowego wzoru umów, jeśli to nie nastąpi,  zapowiadają protest od 1 lipca.   Sporo niejasnych kwestii         Rada wzywa lekarzy do protestu. Za leki zapłacimy 100 procent?                                 Naczelna Rada Lekars...                                                        czytaj dalej  »        W opinii Konstantego Radziwiłła piątkowe rozmowy są krokiem do przodu. Jego zdaniem, z nowych wzorów umów przedstawionych przez NFZ Agnieszkę Pachciarz usunięto "najbardziej krzywdzący zapis" o karach za niewłaściwe wypisanie recepty na leki refundowane.  Radziwiłł dodał jednak, że w umowach jest nadal sporo niejasnych kwestii, które wymagają zastanowienia i szczegółowej analizy. - Niewątpliwie to nowe zarządzenie prezesa jest lepiej napisane,  niż pierwsze, ale daleko jest od naszego postulatu lekarskiego, by  lekarz mógł poświęcić swój czas w całości pacjentowi - mówił  Radziwiłł po spotkaniu z Pachciarz.   Nowe wzory   Wiceprezes NRL poinformował też, że do południa w sobotę Rada dostała czas na zaopiniowanie projektu nowego zarządzenia prezesa NFZ ws. wzoru umów zawieranych z lekarzami na wypisywanie recept na leki refundowane.  Z kolei prezes NFZ zapowiedziała, że podpisze nowy wzór umów, nawet jeśli lekarze takiej opinii nie złożą. - Zgodnie z ustawą jestem zobowiązana wydać zarządzenie do  końca tego miesiąca. Nie ma możliwości, żeby zostało wydane w lipcu -  powiedziała Pachciarz.      Protest lekarzy         Wiceminister nową szefową NFZ                                 Nowym szefem Narodow...                                                        czytaj dalej  »        W piątek 22 czerwca, NRL zaapelowała, aby wszyscy lekarze i  stomatolodzy - bez względu na rodzaj zatrudnienia i miejsce wykonywania  zawodu - od 1 lipca nie zamieszczali na druku recepty adnotacji o  refundacji, co oznacza w praktyce pełnopłatność recepty.  W ocenie  samorządu lekarskiego pacjent z taką receptą może jednak zwrócić się do  NFZ, gdzie byłaby zrealizowana refundacja. Lekarski samorząd sprzeciwił się w ten sposób umowom z Funduszem na  wypisywanie recept refundowanych, które do 30 czerwca mają podpisywać  lekarze prowadzący prywatne praktyki. Umowy zawierają zapis o karach za  błędnie wypisane recepty, który został wykreślony w styczniu przez Sejm z  ustawy refundacyjnej.   Plan awaryjny w razie protestu   Szefowa NFZ poinformowała, że jest przygotowana na protest lekarzy. Jak wyjaśniła, jeżeli doszłoby do sytuacji, w której pacjent, któremu przysługuje refundacja, byłby jej pozbawiony, to będzie on mógł skorzystać z porady innego lekarza, który, po zbadaniu, wypisze nową receptę.  Pachciarz dodała jednak, że podzisiejszym spotkaniu liczy, że lekarze i NFZ doszli do porozumienia. - Jestem przekonana, że doszliśmy do porozumienia i czekam na pozytywną odpowiedź  -  powiedziała.
 W tym roku bogacimy się szybciej, niż zadłużamy                                               W ciągu ostatnich kilku miesięcy polska gospodarka zaczyna się efektywnie oddłużać - uważa minister finansów Jacek Rostowski. - W tym roku bogacimy się szybciej, niż zadłużamy. Dług zaczyna spadać - ocenił minister. W tym kontekście Rostowski tłumaczy wizytę delegacji chińskiej w Polsce. Jak wyjaśnił, Chińczycy postrzegają Polskę jako kraj, który tak jak Chiny dynamicznie się rozwija.                    Minister Rostowski poinformował, że w tym roku dług publiczny zaczyna spadać. - Przewidujemy spadek o jakieś 50 mld złotych w relacji do PKB - powiedział.    Odniósł się również do sprzedaży papierów dłużnych. - Sprzedajemy papiery dłużne wszystkim i niespecjalnie skupiamy się na jakimkolwiek kraju. Nie mamy żadnych problemów ze sprzedażą naszych papierów dłużnych. Mamy zapewnionych już prawie 2/3 potrzeb pożyczkowych na ten rok, a zaledwie 1/3 roku przeszła - podkreślił Rostowski.          My i Chiny -  nadzieja na lepszą przyszłość świata                                  - Mamy długoterminow...                                                        czytaj dalej  »        - To jest wyraz naszego ostrożnego, przezornego podejścia. Wiemy, że sytuacja w Europie jest zmienna, mimo że według Komisji Europejskiej, Polska będzie liderem wzrostu gospodarczego - wyjaśnił minister.     Jak nas widzą w Chinach?   Według Rostowskiego, to nie przypadek, że delegacja chińska właśnie w Polsce chciała spotkać się z premierami naszych sąsiadów. Minister finansów podkreślił, że Chińczycy dobrze się czują się w Polsce i postrzegają ją jako kraj dynamicznie rozwijający się i  szybko prący do przodu .    - Ostatnio OECD podała informację, ile lat rozwoju poszczególne kraje straciły na skutek kryzysu. Okazało się, że jest sześć rozwiniętych krajów, które na tym kryzysie czasu nie straciły. Polska i Chiny stanowią dwa z nich. Jest jeszcze jeden kraj UE, który nie stracił czasu, jeśli chodzi o rozwój, ale dużo wolniej od Polski się rozwijał - to Słowacja - powiedział Rostowski.    Zdaniem ministra po wizycie premiera Chin w Polsce mamy powody do zadowolenia. - Szanse na inwestycje będą się rozciągały na wiele lat. Będziemy musieli zobaczyć, dokładnie w których sektorach będą miały miejsce - powiedział Rostowski.     Obietnice chińskiego premiera        Premier Chin   u prezydenta.  Wiele, wiele dobrego                                  Bronisław Komorowski...                                                        czytaj dalej  »        W nagraniu wideo opublikowanym na stronie internetowej Prezesa Rady Ministrów premier Chin Wen Jiabao zapewnił, że strona chińska w pełni zrealizuje obietnice złożone podczas wizyty premiera Chin w Warszawie.    Podczas czwartkowego Forum Gospodarczego Polska-Europa Środkowa-Chiny chiński premier zapowiedział wysyłanie do państw regionu misji handlowo-inwestycyjnych, ustanowienia specjalnej linii kredytowej w wysokości 10 miliardów USD oraz funduszu wspierania inwestycji w wysokości 500 mln USD.    Zadeklarował, że Chiny będą współpracować z państwami regionu Europy Środkowej przy zwiększaniu wymiany handlowej do 100 miliardów dolarów do 2015 roku. Powiedział również, że Chiny doceniają zastrzeżenia krajów europejskich dotyczące nierównowagi handlowej i są gotowe do importowania większej ilości towarów z tego regionu i do ułatwienia uczestnictwa w wystawach i targach handlowych w Chinach.    - Będziemy działać na rzecz zwiększania wzajemnych inwestycji oraz zrównoważonego rozwoju wymiany handlowej. Chcemy, aby w ciągu 5 lat podwoiła się wartość obrotów handlowych. Będziemy działać na rzecz rozwoju współpracy w dziedzinach budowy infrastruktury, nowych źródeł energii oraz zaawansowanych technologii - zadeklarował szef chińskiego rządu po wizycie w Polsce.   mon\mtom
Jessica Alba uruchomiła własny biznes                                              Aktorka Jessica Alba, znana m.in. z  Sin City , wpadła na pomysł uruchomienia własnego biznesu w Internecie - oferuje ekologiczne produkty przeznaczone dla mam i małych dzieci. Inwestorzy wyłożyli 27 mln dolarów na sfinansowanie internetowego sklepu gwiazdy. Pomogło jej nie tylko znane nazwisko, ale fakt, że sama ma dwie córki.                    Serwis honest.com działa na podobnej zasadzie, jak biznes telewizyjnej celebrytki Kim Kardashian. Jej shoedazzle.com po opłaceniu abonamentu w wysokości 39,95 dol. miesięcznie, regularnie wysyła użytkownikom buty, torebki i biżuterię.   U Alby internautki wypełniają ankietę, pozwalającą na spersonalizowanie oferty, a następnie opłacają abonament (na razie działa darmowa wersja próbna). W zamian otrzymują przesyłki ze środkami pielęgnacji niemowląt, a także inne niezbędne produkty dla małych dzieci.                  Bez toksycznych chemikaliów    Pozytywne zainteresowanie kobiet od czasu uruchomienia serwisu pokazało nam, że musimy kontynuować rozwój naszej marki. Nowe fundusze, które pozyskaliśmy, są dowodem na to, że sprzedaż ekologicznych i zdrowych produktów dla maluchów, ma sens  - napisała w komunikacie prasowym aktorka, która jest matką dwóch córek: Honor i Haven.    Jednocześnie poinformowała, że inwestorzy z trzech funduszy venture capital wyłożyli na jej internetowy sklep 27 mln dolarów.    Dzięki temu honest.com chce rozszerzyć ofertę, wśród której nadal będą wyłącznie produkty wykonane z naturalnych składników, takie, które nie szkodzą środowisku i zostały przetestowane pod kątem bezpieczeństwa. To m.in. naturalne mydła, pieluchy, olejki, kremy, szampony i inne środki czystości. I - jak zapewnia Alba - bez toksycznych chemikaliów.          To ona rządzi   31-letnia aktorka jest prezesem firmy. Swój pierwszy biznes prowadzi wraz z Christopherem Gaviganem, ojcem dwójki dzieci (jego żoną jest pasierbica Stevena Spielberga) i biznesmenem, który wcześniej był szefem organizacji non-profit Healthy Child Healthy World, zajmującej się pomocą rodzicom w ochronie dzieci przed szkodliwymi chemikaliami.    Gavigan jest też autorem bestsellerowej książki o tej samej tematyce  Healthy Child Healthy World , do której słowo wstępne napisała Meryl Streep.   am//kdj
Pracownik ze Wschodu? Tylko sprawdzony                                               Zainteresowanie pracodawców siłą roboczą z Ukrainy, Białorusi, Rosji, Mołdawii oraz Gruzji przestaje rosnąć -  pisze  Dziennik Gazeta Prawna .                    W pierwszych czterech miesiącach tego roku pracodawcy zgłosili do urzędów pracy chęć zatrudnienia 113 tys. pracowników ze Wschodu.  To zaledwie o 1,6 tys. więcej niż przed rokiem - wynika z danych resortu pracy, przygotowanych dla "DGP".  Gazeta przypomina, że w 2011 r. pracodawcy deklarowali zatrudnienie niemal 260 tys. osób ze Wschodu (najwięcej Ukraińców - prawie 240 tys.) i szuka powodów obecnego załamania.   Według "DGP", w poprzednich latach część pracodawców zgłaszała do urzędów pracy dużo więcej osób niż planowała zatrudnić, bo obawiała się, że nie wszyscy przyjadą. Obecnie mniej jest takich przypadków, ponieważ poznali już wiele osób ze Wschodu, na które teraz mogą liczyć i dla nich przygotowują oferty.
